<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Gli eretici d'Italia, vol. I, di Cesare Cantù
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
.blockquote {margin: 1em 5%; font-size: 95%;}
.blkfront {font-size: 90%; margin: 2em 5% 1em 40%;}
.blkfront p {text-align: left; text-indent: 1em;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 110%; margin-top: 1em; margin-bottom: 2em;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.verso {text-align: center; padding-top: 2em; font-size: 95%;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

.errata {margin: 1em 5%;}
.errata p {margin-left: 1.5em; text-indent: -1.5em;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 1em;}
h2 {font-size: 140%; margin-top: 1em; margin-bottom: 2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.xx-large {font-size: 150%;}
.smcap {font-variant: small-caps;}
.scp {font-size: 75%; font-style: normal;}
.upright {font-style: normal;}

table {margin: auto; border-collapse: collapse;}
.indice {width: 80%; line-height: 1.2em; margin-top: 2em;}
.indice td.cap {text-align: right; vertical-align: top; white-space: nowrap; padding-right: .5em;}
.indice td.pag {text-align: right; vertical-align: bottom; white-space: nowrap; padding-left: .5em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1em 10%;}
.poem p {margin-top: 0; margin-right: 0; margin-bottom: 0; margin-left: 0; padding-left: 3em; text-indent: -3em;}
.poem p.stanza {margin-top: 1em;}
.poem p.i2 {text-indent: -1em;}
.poem p.i4 {text-indent: 2em;}
.poem p.i6 {text-indent: 6em;}

    </style>
  </head>
<body>

<div class="titlepage">

<h1><span class="x-small">GLI</span>
<br />
ERETICI D'ITALIA</h1>

<p>
<span class="large">DISCORSI STORICI</span>
<br /><br />
<span class="small">DI</span>
<br /><br />
<span class="xx-large">CESARE CANTÙ</span>
</p>

<div class="blkfront">
<p>
A Deo credita sunt illis eloquia Dei. Quid enim
si quidam illorum non crediderunt? numquid incredulitas
eorum fidem Dei evacuabit? Absit.
</p>

<p class="indr">
<i>Ep.</i> <span class="smcap">B. Pauli</span> <i>ad Romanos</i>, cap. III, 2, 3.
</p>

<p>
Hæc omnia pertractantes, nihil aliud teneatis
nisi quod vera fides per catholicam ecclesiam docet.
</p>

<p class="indr">
<span class="smcap">S. Gregorii</span> <i>L.</i> <span class="scp">VI</span>, <i>ep.</i> 15.
</p>
</div>

<hr class="tiny pad2" />

<p>
VOLUME PRIMO
</p>
<hr class="tiny" />

<p class="pad4">
<span class="large">TORINO</span>
<br />
<span class="small">UNIONE TIPOGRAFICO-EDITRICE</span>
<br />
<span class="x-small">Via Carlo Alberto, casa Pomba, Nº 33</span>
<br />
1865
</p>
</div>

<div class="verso">

<hr class="mid" />
<p>
<i>Diritti di riproduzione e di traduzione riservati alla Società Editrice</i>.
</p>

<p>
Depositate le copie volute dalla Legge, il 4 novembre 1865.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<h2><a id="ailettori"></a>
AI LETTORI SERJ.
</h2>

<p>
Ne' lavori storici, che formarono l'occupazione, la compiacenza
e lo strazio della lunga mia carriera letteraria, sempre una gran
parte ho assegnato alle religioni, persuaso non possa acquistarsi intero
concetto dei tempi e degli uomini quando non si conosca ciò
che essi credeano, temeano, speravano intorno alle cose superne.
Principalmente nella <i>Storia degli Italiani</i> accurai le vicende del cattolicesimo,
che sempre nel nostro paese ebbe trono e capo; e particolarmente
il momento in cui esso venne straziato dalla Riforma.
</p>

<p>
Gli storici nostri, preoccupati della politica, vi trasvolarono; e
accennato ch'ebbero l'appalto delle indulgenze, le diatribe di
Lutero, la scomunica di Leone X, il concilio di Trento, poc'altro si
brigarono di un fatto, che pure agitava la società fin nelle viscere.
La vulgare abitudine di dire una cosa perchè fu detta, fa ripetere
tuttodì quel di Voltaire, che l'italiano, popolo ingegnoso, occupato
d'intrighi e di piaceri, nessuna parte prese alle sovversioni di quel
tempo.
</p>

<p>
All'opposto gli scrittori ecclesiastici, col tono querulo e desolato
che sembra in essi rituale, esagerano l'estensione del danno; e intenti
solo a difendere la Chiesa stabilita, negli eretici non riconoscono
che anime perdute, da esecrare piuttosto che da esaminare; e col
non supporvi nè buona fede, nè scusabile errore, giustificano i rigori
usati contro di essi, come contro malvagi e ribelli.
</p>

<p>
Nobili caratteri, limpide intelligenze, passionate persuasioni che
disputano per arrivare al possesso delle verità eterne; intere generazioni
moventisi sotto l'impero d'una legge morale, qual è il bisogno
di riformare le credenze e gli atti, parvero a me spettacolo
solenne; nè forse infruttuoso a tempi affogati negli interessi materiali.
<span class="pagenum" id="Page_6">[6]</span>
Anzi, più lo contemplavo, più vi trovava somiglianze alla situazione
odierna.
</p>

<p>
Fattasi anche nel Cinquecento una subitanea effusione di cognizioni,
gli uomini si videro aperti nuovi orizzonti, e demolirono il diritto
antico senza riuscire a edificarne un nuovo. Anche allora le
fazioni calunniarsi a vicenda ne' costumi, nella fede, nell'intelligenza;
palleggiarsi que' titoli, che sono tanto più irreparabili quanto
più generici e mal definiti; sotto frasi simpatiche mascherare calcoli
egoistici; a parole inani arrogare l'autorità di fatti, e a formole
il valor di ragioni; anche allora gridarsi libertà di coscienza,
come oggi libertà politica, senza volerla lealmente, e fin senza intenderla;
anche allora sostituire la smania di repentine innovazioni
al progressivo emendamento delle consuetudini, le opinioni al diritto,
la violenza alla persuasione.
</p>

<p>
Qualche cosa più che spettatori d'una crisi consimile, siamo in
grado di meglio valutare quella d'allora, le accuse e i processi, le
glorie e le infamie sparnazzate a capriccio o a capopiede; e così da
un nuovo punto osservare la storia dell'Italia, e insieme la storia del
pensiero indipendente. Che se in questi anni si pubblicarono tante
ricerche sulla Riforma ne' diversi paesi, l'essere scritte da soli acattolici
potrebbe lasciar indurre che questo tema giovi soltanto alle
negazioni eterodosse<a class="tag" id="tag1" href="#note1">[1]</a>.
</p>

<p>
Ben l'odierno orgoglio che ci fa negare tutto ciò che non comprendiamo,
e crederci disobbligati dal faticare a comprenderlo; la
repugnanza da ogni autorità e più dalla jeratica; il predestinato
applauso ad ogni sovvertimento; l'applauso domandato dallo scandalo
e dall'echeggiare la folla; il predominio dell'opinione sopra la
coscienza; il disaccordo in tutto fuorchè nell'abbattere la fede che
non s'ha, nell'impugnar dottrine che non si conoscono o male, fan
presentire l'antipatia contro la parte che in Italia prevalse; antipatia
che si propagherà sul narratore.
</p>

<p>
Poi una società che, idolatra di se stessa, si persuade che il suo
progresso consiste nel rinnegare e vilipendere il suo passato, giudicherà
non solo inopportuno, ma insensato il tornare alla teodicea
de' padri nostri, anticaglia da museo; e in un passato compassionevole
rivangar discussioni dimenticate.
</p>

<p>
<span class="pagenum" id="Page_7">[7]</span>
Dimenticate! ma non è questa una lotta delle idee, come tutte
quelle grandiose che si mantellano sotto i nomi di Grecia e Persia,
metropoli e colonie, re e repubblica, papato e impero? Dimenticate!
ma come dirlo or che con tanta sollecitudine e spese si fomenta l'apostolato
di dottrine avverse alla cattolica? come dirlo or che si odono
tutt'i giorni agitare, ne' caffè come ne' parlamenti, punti supremi
della fede e dell'organamento della Chiesa, e l'efficacia di questa
sopra la convivenza sociale? Non è guari, un attacco contro il maggior
ente che vestisse l'umanità risvegliò le timorate non men che
le temerarie coscienze, e Gesù divenne quistione del giorno.
</p>

<p>
Vero è che di tutto ciò prendeasi ben maggiore pensiero quando
gli intelletti si occupavano principalmente di Dio, dell'anima, della
destinazione dell'uomo: riconosceano la santità non solo, ma la
bellezza della redenzione, del pentimento, dell'amore; in tal senso
dirigevansi e le azioni e le astinenze, sorgevano le sètte, incalorivansi
i partiti; e tutti gli studj, come tutte le meditazioni s'aggiravano
sulle massime eterne, misteriose quanto la coscienza.
</p>

<p>
Quell'età è tramontata, ma anche gli odierni, indifferenti alla
analisi delle anime, non possono negare che nell'uomo il bisogno
di credere sia forte quanto quello di ragionare. Poi, si può egli
trattare nulla di grande senza chiarire e assodare i principj? Che
cos'è il diritto? in qual connessione stanno gli individui fra loro e
colla società? dove termina il campo della ragione e comincia quello
della fede? qual parte deve farsi all'autonomia individuale, quale
all'autorità? come venimmo e per qual fine al mondo? come dobbiamo
condurci od essere condotti, se quest'ordine è voluto da un
essere superiore?
</p>

<p>
Tali quistioni si tengono per mano; e il problema religioso siede
al fondo di tutti i problemi contemporanei, dove men pare; e si realizza
nell'ordine de' fatti in maniera, che la macchia originale è la
legittimazione de' governi, e i supplizj e gli eserciti sono autorati dai
reprobi istinti; la volontà libera, o la fatalità e la predestinazione
sono i poli fra cui oscilla eternamente la filosofia non meno che
la teologia.
</p>

<p>
Quando il sofista eloquente fantasticò uno stato di natura, diverso
e opposto al sociale, e disse «L'uomo è nato buono, e la società lo
<span class="pagenum" id="Page_8">[8]</span>
pervertisce», sovvertendo l'ordine teologico sovvertì l'ordine politico,
e produsse la rivoluzione.
</p>

<p>
E più il fiotto di questa s'ingrossa, più flagella gli argini dell'autorità:
ma il sentimento rivela confusamente, l'intelligenza chiarisce,
l'esperienza intìma che occorrono o la fede o la forza; attenuare le
credenze è attenuare l'uomo, e sostituire all'imperio delle coscienze
il despotismo dei decreti, e con comminatorie, e carceri, e soldati,
e prestiti, e impiegati costringere a subire bestemmiando quel che
prima portavasi con spontaneità o rassegnazione.
</p>

<p>
Per verità, adesso, mentre la vita de' popoli si trasforma con
tal fatica, da non lasciar tempo al pensiero, l'uomo si storna dalle
idee elevate per strisciare fra le palpabili e giornaliere; e insaziabile
di esaltazione e di godimenti, invanito dei progressi materiali,
vilipende istituzioni che non si traducono in moneta o in piaceri. Per
conseguenza all'eresia che dissente e nega, sottentrò quella che
ignora e non distingue. Chi più oggi ha qualche esperienza della
vita spirituale? chi disputa se sieno le opere o la fede che salva, e
se Cristo nel sacramento si trova sostanzialmente o simbolicamente?
Il dogma si considera non come essenza della religione, ma come
spiegazione, chiesta dal raziocinio avido di essere chiarito su ciò
che ognun sente, ponendo però sempre superiore alle credenze l'indipendenza
dell'intelletto individuale. Sin pei buoni la fede è men
tosto una qualità interna soprannaturale, che la regola esterna della
vita; pur tacendo coloro che non solo eliminano dall'ordine naturale
il soprasensibile, ma ne niegano la possibilità.
</p>

<p>
Quante, anche fra le persone colte, possedono appena nozioni generiche,
mal accertate, oscure, irreverenti sopra le divergenze dottrinali
fra Cattolici e Protestanti! In parte n'è causa l'appartener
noi a nazione che, prima degli odierni sbrani, era tutta cattolica,
e perciò scevra dalle controversie; ma neppur quelli che l'hanno
per dovere, coltivano abbastanza questi studj, sia la scienza delle
fonti letterali (<i>filologia biblica, critica, ermeneutica</i>), sia quella de'
principj (<i>apologetica, dogmatica, catechesi, pedagogia, liturgia, arte,
diritto, morale</i>), sia quella dei fatti (<i>archeologia, storia</i>) o de' simboli.
</p>

<p>
E perchè i frivoli ne ciarlano tuttodì con sfacciataggine pari all'ignoranza,
i sapienti, non trovandosi a fronte antagonisti serj, sdegnano
<span class="pagenum" id="Page_9">[9]</span>
venir con loro alle braccia, e con ciò lasciano a quelli, se non
l'onore, il vanto del trionfo. Di tal passo arrivasi a reputar merito
l'indifferenza, cioè non solo il diritto reciproco di pensare ciò che si
vuole, ma il ripudio d'ogni indagine severa, la beffa d'ogni convinzione
profonda. Eppure la sorgente dei sentimenti cristiani sono
i dogmi.
</p>

<p>
Si vuol incolpare i controversisti di sollevare più dubbj che non
ne dissipino.
</p>

<p>
Per verità, a chi non concepì mai, o mai non intese objezioni
contro la religione di sua madre, qualunque libro che gliene affacci
diviene pericoloso, qualunque confutazione lascia un'impressione
pericolosa; laonde molti vorrebbero che il debito del Cristiano
si limitasse a credere e venerare. Fortunato chi n'ha il dono! Ma
dietro a Tertulliano il quale diceva, che «la verità non arrossisce
che del non essere conosciuta», tutti i Padri tennero che la religione
non ha a temere la leale investigazione, bensì l'ignoranza e
l'errore, e i maggiori santi francamente rivelarono le opposizioni.
Queste provocano spiegazioni e in conseguenza luce. Che se è buono
che i più credano ingenuamente perchè bevvero coi primi insegnamenti
la venerazione a ciò che la Chiesa ingiunge, a molti corre obbligo
di mostrare che ne esplorarono i fondamenti con quell'ossequio
ragionevole che l'Apostolo raccomandava, associando scienza e
discussione, esame e obbedienza.
</p>

<p>
Noi non crediamo v'abbia reale consorzio civile là dove si opina
solo, invece di credere; e il vilipendio delle idee religiose è sintomo
spaventoso per l'avvenire morale d'un paese; giacchè, obliterato il
senso dell'ideale, non restano che l'empirismo, e la cura di soddisfazioni
inferiori, precarie, servili. Or dove l'idea religiosa illanguidì,
il discuterla in pubblico al par degli affari comuni, la ravviva;
dove poi si declama in contrario, mal si temerebbe che riescano di
scandalo le verità dette da fedeli. Or dunque, che crescono i contatti
coi dissidenti, importa di non trovarsi sprovveduti sulle differenze
dogmatiche, nè credere che basti disprezzare l'attacco e maledire
l'assalitore: vuolsi conoscere e propugnare le grandi verità
quando l'insipienza le ingombra, la malizia le nega, la passione le
stravolge.
</p>

<p>
<span class="pagenum" id="Page_10">[10]</span>
In tempi d'altre tirannie, quando non aveano valore sul mercato
le voci di libertà, patria, nazionalità, noi ci ostinammo a ripeterle
finchè divennero moda, e, com'è delle mode, se ne alterò, e fin capovolse
il senso. Così ora ci ricorreranno le parole di coscienza, fede,
avvenire, salute, giustificazione: che importa se le disappresero fin
quelli che più dovrebbero conoscerle e insegnarle?
</p>

<p>
Ma anche la verità ha le sue sètte, ed esse portano a quell'esagerazione,
dalla quale dovrebbero più rifuggire le cause che hanno
coscienza della propria forza. Quindi ci si rinfaccia che agli ecclesiastici
devono essere riservate disquisizioni, ov'è impossibile a laici
mantenersi in quell'esattezza, alla quale falliscono fin i maestri in
divinità, nè convenire ai figli d'Abinadab stendere la mano a sorreggere
l'arca barcollante.
</p>

<p>
Quando tanti secolari si fanno lecito di berteggiare i dogmi e i riti,
e dar consigli ai depositarj di essi, perchè sarebbe men conveniente
a laici l'assumerne la difesa? Tanto più imparziali essi appajono
quanto che niuna speranza terrena li lega al potere che sostengono,
niuno speciale carattere nè prefissa educazione gli obbliga o li trae
a professare sgradite verità e ad affrontare l'impopolarità; nè sono
stretti da quello spirito di corpo che i corpi ruina, perchè, colla paura
di screditarli, ne scusa o maschera le aberrazioni, e non ne scevera
gli elementi corrotti.
</p>

<p>
Quando il senatore Flaminio Cornaro mandò a Benedetto XIV la
sua <i>Storia delle chiese venete</i>, il papa ringraziandolo, non solo lo esortava
a continuare le dotte ricerche, ma desiderava che altri laici vi
s'applicassero, come in vecchi tempi ne han dato esempio san Giustino,
Atenagora, Arnobio, Didimo, Latanzio, Prospero d'Aquitania,
Severino Boezio, Cassiodoro, Evagrio, e ne' recenti il Fiorentini, il
Buonarroti, il Sigonio, il Masini, lo Zani, il Cappello, il procuratore
Giustinian, Diodo, Morosini, Loredano, Laura, Quirini, Secondini,
Maffei ed altri molti<a class="tag" id="tag2" href="#note2">[2]</a>.
</p>

<p>
Dicasi pure che questa è una scusa che noi predisponiamo agli
sbagli e alle inesattezze nostre. E in quante incapperemo! Ma
sempre cercammo esporre con precisione la verità, quale è definita
dalla Chiesa, alle cui decisioni noi ci sommettiamo senza riserva,
protestando che i nostri dubbj non sono che interrogazioni rispettose,
<span class="pagenum" id="Page_11">[11]</span>
e pronti a ritrattare qualunque errore o temerità, autorevolmente
avvisataci.
</p>

<p>
Di essere ascetici ne rinasceva l'occasione ogni tratto, ma non ci
esporremmo alle risa d'una società che calcola e non sente? Nè tesseremo
lavoro apologetico ed encomiastico, ma procederemo colla
sincerità che ci è consueta. L'istituzione ecclesiastica è mescolata, e
più era un tempo, alle cose terrene, in modo, chè ne contrasse l'inquinazione;
di mezzi mondani dovette valersi per assicurare la propria
indipendenza; fu diretta e preseduta da uomini, ai quali Cristo
promise l'infallibilità nelle decisioni, non l'impeccabilità negli atti.
E come, se impeccabili non furono gli angeli in cielo, il primo uomo
in paradiso, Pietro al fianco di Gesù?
</p>

<p>
Poco disposti a dissimularne i traviamenti, quanto lontani dall'esagerarli,
noi sappiamo che ai papi è dovuto l'omaggio dell'intera
verità: e se molte volte leniremo colla spiegazione ciò
che è moda esacerbare col sarcasmo, siamo primi a deplorare gli
abusi che diedero occasione o vigore alle separazioni.
</p>

<p>
Credemmo obbligo nostro conoscere le capitali controversie
odierne sull'origine del cristianesimo e la pretesa formazione dei
libri canonici e dei dogmi; e oltre la <i>Vita di Gesù</i> di Strauss e di
Renan, e gli <i>Evangeli</i> di Eichthal, non abbiamo trascurato la <i>Storia
dei tre primi secoli della Chiesa</i> di E. de Pressensé; la <i>Storia del
Cristo</i> di Ewald; gli <i>Studj storici e critici sull'origine del cristianesimo</i>
di A. Stop; la <i>Storia elementare e critica</i> di Peyrat; abbiamo
seguitato gli studj esegetici della scuola di Tubinga, i <i>Saggi</i> degli
inglesi seguaci di Colenso, e le tante disquisizioni di Jowel sulle
<i>Epistole di san Paolo</i>; di Milman sul <i>Cristianesimo latino</i>; di Witt
sugli accordi fra la dottrina cristiana e la scuola di Alessandria; di
Baur sul <i>Cristianesimo e la Chiesa cristiana</i>;..... ma ricondotto il
cristianesimo in faccia alla storia, alla ragione, alla coscienza,
interpretato con libertà di spirito, non trovammo ragioni per
iscostarci dalla tradizione cattolica. Anzi lo studio ci convinse che
l'attuazione ecclesiastica n'è eccellente, sia pel necessario contemperamento
della sovranità de' pochi colla soggezione delle moltitudini,
sia per procurare la maggior possibile felicità, quella cioè
in cui le volontà non alla coazione, ma s'adagino alla morale persuasiva;
<span class="pagenum" id="Page_12">[12]</span>
e che il principato sacerdotale, com'è il più antico, così è il
più venerabile e generoso potere, la chiave della vòlta dell'edifizio
sociale, la salvaguardia della libertà nelle nazioni civili, perocchè alle
sovversioni oppone l'unica forza capace di resistervi, la coscienza.
</p>

<p>
La religione non tocca solo la parte sentimentale, ma abbraccia
tutto l'uomo, anzi tutta la società, e ne sono riflesso i costumi
e la legislazione, la vita domestica e la politica; insomma è l'espressione
più profonda della coscienza dell'umanità in un dato periodo.
Ecco perchè ogni religione è storia, e la nostra è delle più importanti
alla umanità, nè può comprendersi bene in un secolo se non
rimontando al precedente. Perciò dovemmo rifarci alla cuna del
cristianesimo, non per riconoscervi il principio divino della civiltà
moderna, la garantigia del diritto comune, la base delle nuove legislazioni,
il legame sociale de' popoli, la norma delle coscienze, ma
solo per vedervi assodarsi e svolgersi le verità tradizionali, e germogliare
gli errori, che poi ingrandirono nel XII secolo e nel XVI,
sul quale di preferenza vi indugeremo.
</p>

<p>
Dovendo parlare di persone e fatti già da noi esposti anche più
d'una volta, non ci si farà colpa d'usare talvolta le stesse parole;
il diverso scopo di questo lavoro n'ha però cambiata l'economia, e
se altrove prediligemmo le vedute sintetiche e comprensive, qui
saremo spesso biografi e aneddotici.
</p>

<p>
Rifuggendo dalla fraseologia di moda, che annichila la realità e
confonde le immagini, e mette anche nel libro il tono superficiale ed
evasivo del giornale, noi c'industrieremo di ritrarre gli uomini colle
passioni, colle virtù, coi vizj loro, nè angeli nè demonj. All'urbanità
che devonsi creature decadute e fallibili non mancheremo mai,
sebbene non la speriamo da coloro che dall'infanzia abituaronsi a
non vedere la verità che traverso ad occhiali comprati, e intitolare
pregiudizio ciò che urta i pregiudizj loro.
</p>

<p>
E fra questi pregiudizj è l'apporre a chi tratta materie religiose,
le taccie d'ignoranza, d'illiberalità, d'intolleranza. La prima ben ci
sta, e fu appunto per minorarla che faticammo tanti anni a raccoglier
fatti e notizie, parte nuovi, parte dispersi in libri di difficile
accesso; e invocammo i consigli di quelli, pochissimi in Italia,
che prestano sussidio e consigli a chi studia.
</p>

<p>
<span class="pagenum" id="Page_13">[13]</span>
Se amiamo la libertà, lo dicano i nostri libri e la nostra vita, e
il non averla rinnegata neppure negli schifosi trionfi di coloro, che
la trascinarono al postribolo e al palco da ciarlatano.
</p>

<p>
D'intolleranza non fummo imputati mai, neppure dai nemici,
bensì del contrario; e l'affliggente spettacolo di ecclesiastici che portarono
fino a classificare l'odio teologico, ci renderà attenti a serbar
la dignità nostra rispettando quella degli avversarj, che la Chiesa
c'insegna a considerare come fratelli in Cristo, e ci dà speranza di
vederli qui in terra raccolti in un solo ovile, poi in cielo a contemplar
con noi la luce nella luce, e conoscere tutte le verità nel centro
loro, che è Colui che solo nè inganna, nè s'inganna.
</p>

<p class="indl">
Rovato, ottobre 1865.
</p>
</div>

<div class="chapter">
<p>
<span class="pagenum" id="Page_15">[15]</span>
</p>

<h2><a id="disc1"></a>
DISCORSO I.
<br />
<span class="x-small">FONDAZIONE E STABILIMENTO DELLA CHIESA.</span>
</h2>

<p>
L'uomo era stato creato di retta intelligenza, e favorito di superne comunicazioni,
ma libero e però capace di errare<a class="tag" id="tag3" href="#note3">[3]</a>. In fatto, mutando la
coscienza del somigliar a Dio colla pretensione d'esser identico ad esso, peccò
di superbia e disobbedienza; e il reato di quella colpa, trasmesso per generazione
dal primo stipite a tutta la sua discendenza, quasi al modo che ne' rami
e ne' frutti della pianta trapassa il guasto della radice, costituisce il più profondo
mistero, non accettando il quale si moltiplicherebbero altri misteri.
Ottenebrata allora la verità che l'uomo avea ricevuta coll'immediata intuizione
di Dio e col linguaggio; venuti in disaccordo l'intelletto, la volontà
e la potenza, la stirpe umana decadde dall'altezza in cui era stata costituita,
e perdette la piena conoscenza del vero e la pratica del bene. Pure a queste
non cessò d'esser destinato; ma, per ristabilire il rotto accordo, non basta
la ragione, e richiedesi la coscienza, appoggiata sulla fede, la quale è data
solo dalla rivelazione. Tale rivelazione era conservata da un popolo eletto,
per tradizione orale e in libri santi. In questi promettevasi un redentore
o mediatore, che ripristinerebbe la comunicazione tra l'eterna giustizia e
la creatura peccatrice. Chi poteva far ciò altri che un Dio?
</p>

<p>
Giunta la pienezza de' tempi, vaticinata dai profeti, figurata in tanti
fatti e tanti simboli, deposti in libri conservati da coloro che lo avrebbero
più risolutamente osteggiato, Cristo figliuol di Dio nasceva da una vergine,
in paese colto e ricco, a due ore dalla città più famosa d'Oriente<a class="tag" id="tag4" href="#note4">[4]</a>, nell'età
più splendida di Roma, l'età dell'oro della letteratura. Così dal
Dio esistente in se medesimo e nascosto passavasi al Dio conoscibile, manifestato
e conversante fra gli uomini; all'Emanuele, cioè Iddio fra noi. Il
dogma dell'incarnazione costituendo l'unità personale della natura divina
e dell'umana nell'uomo-dio, additava come fine dell'uomo l'unione divina;
passo essenziale dell'umanità sulla strada che la riconduce a Dio.
</p>

<p>
Egli era luce nelle tenebre, e le tenebre non lo compresero; venne
fra' suoi, e i suoi non l'accolsero; gl'ipocriti e gl'intriganti lo perseguitarono;
<span class="pagenum" id="Page_16">[16]</span>
mossero l'ira consueta dei depravati contro chi vuol rigenerarli, e
come riottoso e seduttore fattolo denunziare dalla pubblica opinione, cioè
dagli schiamazzatori di piazza, trionfarono del vederlo messo legalmente a
morte obbrobriosa, dalla quale resuscitò più vigoroso.
</p>

<p>
Venuto a riordinar la scienza e l'amore, l'intelligenza e l'opera, che il peccato
avea sconnesse, recava la redenzione, e in conseguenza la legislazione
religiosa. Tutto era insegnato a tutti, e il mistero non era una parte della
credenza, arcana al volgo e riservata ai sapienti, ma imponevasi egualmente
a ognuno, perchè trascende l'umana ragione, sia colta o ineducata<a class="tag" id="tag5" href="#note5">[5]</a>.
</p>

<p>
Cristo conferì a' suoi ministri la facoltà di sciogliere e legare i peccati tra
l'effusione della grazia, e lo stupendo privilegio d'immolar il Figlio al
Padre, vittima incessante per le colpe, sotto le specie del pane e del vino,
sotto le quali si acchiude l'incarnata divinità (se immagine umana può
adombrare il mistero) come l'idea nella parola. Il qual sacramento, assunto
da' fedeli in commemorazione di lui, esprimesse la debolezza degli uomini,
e comunicasse la forza che viene da Dio.
</p>

<p>
Nulla scrisse egli, e il Cristo storico non ci è noto che per tradizione,
avendone raccolto le parole e gli atti alcuni di coloro che l'udirono, e
postane in iscritto parte, professando che molt'altro ne tacevano.
</p>

<p>
Acciocchè la verità non tornasse più ad offuscarsi, Cristo fissava una fiaccola
viva e indefettibile, la Chiesa; la quale, avvivata dallo Spirito Santo
che sempre la inabita, come l'anima il corpo vivo, e serbando intemerato il
deposito delle verità rivelate, adempie perennemente nel mondo una doppia
missione.
</p>

<p>
La prima, di trasmettere infallibilmente, in coloro che rigenera di mano
in mano colle parole e co' sacramenti, la vital verità e quel medesimo
spirito di cui ella vive, presso a poco siccome la madre nel figliuolo tramanda
la sua stessa vita e natura umana, e l'allatta della sua sostanza,
e l'istruisce col linguaggio comune della società<a class="tag" id="tag6" href="#note6">[6]</a>: e come niuno può
darsi da se medesimo l'essere e la natura d'uomo, ma deve riceverla dalla
natura, e riceverla tal quale gli è data, prima d'ogni suo giudizio, essendo
assurdo che il bambino volesse giudicare il latte della madre, e più
ancora il germe da cui lo genera, così l'essere e natura di cristiano fa
duopo ricevere dalla Madre Chiesa senza previo giudizio. Che se, per mantenere
inalterata la schiatta umana, Iddio ordinò leggi impreteribili alla
natura, per tramandare inalterata la vita cristiana alle ultime generazioni
deve aver fatta infallibile la Chiesa. Sotto questo primo aspetto si
deve essa considerare qual madre di tutti i viventi, con autorità che non
grava o lega le coscienze, bensì le forma e le genera, come la madre non
è di aggravio al bambino, nè la radice esercita violenza sui rami. Uno è il
capo, da cui prende vita tutto il corpo; una la radice che germina tutta la
pianta; una la madre di prole sì numerosa: dal suo seno nasciamo, del suo
<span class="pagenum" id="Page_17">[17]</span>
latte siamo nodriti, del suo spirito animati<a class="tag" id="tag7" href="#note7">[7]</a>, per modo che tutti i Cristiani
son germogli della radice apostolica e della Chiesa<a class="tag" id="tag8" href="#note8">[8]</a>.
</p>

<p>
L'altra missione della Chiesa è di tenere nell'unità, coloro che dall'arbitrio
individuale sarebbero indotti alla varietà e al fallo. In ciò la
Chiesa fa sentire la sua potestà, costituita sopra le coscienze; potestà, alla
quale spetta di risolvere ogni dubbio, determinare le credenze, non avendo
altre arme se non la persuasione, la grazia invocata e la infallibilità promessa
da Colui che prega in cielo affinchè la fede di Pietro non venga meno.
</p>

<p>
Così il vangelo, promulgato per testimonio divino, doveva esser conservato
e tramandato per testimonio indefettibile. Senza una tale istituzione
infallibile non si dà conservazione certa della verità rivelata, nè quindi
dogma fisso, o alcun dovere determinato, o possibilità della vita cristiana.
La Chiesa è la sintesi della incarnazione, e svolgesi nell'esercizio
d'una religione, i cui elementi sono, per parte di Dio, la rivelazione; per
parte dell'uomo, la fede.
</p>

<p>
Ascolta e guarda: ascolta la voce ch'è in te; guarda la bocca che ti risponde.
Non è necessario che tutti conoscano le dimostrazioni e le confutazioni,
cioè che abbiano ponderato la storia: basta guardino il presente, i caratteri
della Chiesa attuale, per esser certi del suo passato e del suo avvenire,
della sua storia e della sua destinazione. E perciò Cristo disse alla sua Chiesa:
«Chi ascolta voi ascolta me<a class="tag" id="tag9" href="#note9">[9]</a> perchè io sono con voi<a class="tag" id="tag10" href="#note10">[10]</a>, e chi resiste alla
voce vostra resiste alla mia»<a class="tag" id="tag11" href="#note11">[11]</a>. Cristo è così chiaramente colla Chiesa,
che ella dee considerarsi come una prova della rivelazione; e per lo splendore
de' suoi caratteri è il primo de' motivi di credibilità.
</p>

<p>
Ad ogni uomo di buona fede si può domandare: «Voi conoscete che tutti
han sete della felicità e della vita, orrore della morte: voi volete vivere,
felice, sempre: in fondo al cuor vostro c'è l'invincibile inclinazione alla
vita futura. Ma che cos'è questa vita futura? che possono dirvene gli altri
uomini? Lo sguardo dell'anima non vi penetra, l'esperienza non ce ne dice
nulla; intorno a Dio, alle cose invisibili l'uomo non vuol ascoltare che Dio.
In fatto di religione, la ragione domanda la fede divina. E perciò la fede è
un fatto generale quanto la ragione: l'umanità credette sempre che Dio non
l'ha gettata sulla terra senza istruirla del suo fine e della legge con cui
raggiungerlo. Questa testimonianza divina la ragione umana non la cerca
in una voce morta, in un libro finito; non chiede un oggetto di studio, ma
un maestro, un'autorità viva e parlante. Or dove sta quest'autorità divina
insegnante? autorità distinta dalle umane, improntata del suggello divino?
Non può variare, questa non può insegnare ora il sì ora il no. Deve dunque
esser una, perpetua, universale, infallibile: tal la vuole la coscienza umana;
a tali caratteri la riconosce, appena le si mostri. E la coscienza e la storia
ci attestano che un'autorità divina è manifestamente necessaria all'uomo
e al mondo.»
</p>

<p>
<span class="pagenum" id="Page_18">[18]</span>
Or la ricerca de' testi, il paragone de' sistemi non sono possibili alla generalità:
eppure l'uomo ha bisogno di tal certezza. Fuori del cattolicismo,
nessuna Chiesa pretende all'infallibilità nè all'universalità.
</p>

<p>
Quei che raccomandano la Bibbia, la sola Bibbia, suppongono l'infallibilità
di tutti; il che è un evidente assurdo: i Protestanti stessi nol credono:
tant'è vero, che predicano. Per la missione che il cristianesimo aveva di rintegrare
l'unità religiosa e morale nel mondo, bisognava l'autorità, mentre
la ragione individuale è fonte e materia eterna di scissura. Se al primo momento
avesse potuto ognuno interpretare a sua voglia le Scritture, e applicare
i precetti evangelici, ognuno avrebbe avuto un sistema proprio; non
potea proferire «Questo è l'errore», nè come san Paolo dire «Un solo Cristo,
un solo battesimo, una sola fede». Sin dall'origine sant'Ignazio raccomanda:
«Siate soggetti all'autorità stabilita da Cristo. Rimanete uniti a Dio, a Gesù
Cristo, ai vescovi, ai precetti degli apostoli».<a class="tag" id="tag12" href="#note12">[12]</a> E san Clemente ai Corintj:
«Cristo è venuto a stabilir la comunione de' cuori come degli spiriti:
in conseguenza bisogna l'unità. Ma l'unità, l'ordine, l'armonia richiedono
una sommessione assoluta alle leggi divine: e senza umiltà non v'è sommessione.
Il pontefice (vescovo) ha incarichi particolari, particolari il prete,
il levita; il laico è tenuto solo ai precetti di laico».<a class="tag" id="tag13" href="#note13">[13]</a>
</p>

<p>
La Chiesa ha uno scopo soprannaturale, e però il potere di essa dovea
provenire dall'alto; e la forma di reggimento meglio appropriata doveva essere
la monarchica.<a class="tag" id="tag14" href="#note14">[14]</a> Da principio essa fu tale necessariamente nella persona di
Cristo. Morto, non potendo più sensibilmente esercitarla, dovea sostituire
chi ne facesse visibilmente le veci. Disse dunque a Pietro, «Sopra te edificherò
la mia Chiesa»; e agli Apostoli, «Andate e predicate a tutto il
mondo». Così Pietro pronunzierebbe la verità; gli altri la propagherebbero:
e la Chiesa visibile, vivificata da invisibile virtù soprannaturale,
otteneva l'unità di governo.<a class="tag" id="tag15" href="#note15">[15]</a>
</p>

<p>
Pietro stesso avea rinnegato Cristo: onde, nonchè esser superiore alle
debolezze umane, rappresenta l'umanità peccabile. Pietro pone dapprima
la sua cattedra in Antiochia, dove applica il nome di cristiani ai nuovi
credenti. Passa poi a Roma, e quivi la stabilisce: fatto che gli eterodossi
negherebbero volentieri, perchè così negherebbero l'apostolica
istituzione della sede romana, divenuta la primaria del mondo cattolico;
ma che è provato da abbondantissimi argomenti. I nostri videro un miracolo
provvidenziale nell'esser cadute le chiese di Gerusalemme, d'Antiochia,
d'Alessandria, fondate in origine, e di cui conosceasi quando cominciarono;
solo Roma offre una serie di vescovi, non mai interrotta fra
tanto avvicendare di accidenti.
</p>

<p>
Quando Pietro fu ucciso, potea credersi spento il cristianesimo, poichè
trovavasi di fronte il politeismo signoreggiante colla forza e coll'ingegno,
e il mosaismo coi miracoli e la legge; nessuna temporalità sorreggeva
<span class="pagenum" id="Page_19">[19]</span>
il papato, e il mondo non vedeva in effetto che pochi visionarj,
sparpagliati per l'orbe. Eppure i raggi dalla stalla di Betlem e dalle catacombe
di Roma si diffondeano per tutta la terra, e cominciava quella concatenazione
di atti stupendi, ove incontra il miracolo chi studia puramente
la storia.
</p>

<p>
Paolo, da persecutore de' Cristiani divenutone l'apostolo, diffuse il vangelo
tra le genti colla parola e con epistole, ove discute le idee degli
Ebrei che pretendeano miracoli, e dei Gentili che pretendeano il legame
logico delle idee. Uomo della ragione, argomenta ed estende ai varj membri
le verità universali; mentre san Pietro, anche quando scrive, è l'uomo
dell'autorità che proclama il dovere e la sommissione. Ma «non sia chi s'intitoli
di Pietro o di Paolo, ma solo di Cristo»; intima Paolo: «Solleciti
di conservare l'unità dello spirito mediante il vincolo della pace; un solo
corpo, un solo spirito, una sola speranza, un solo signore, una sola fede,
un solo Dio padre di tutti e per tutte le cose»<a class="tag" id="tag16" href="#note16">[16]</a>.
</p>

<p>
Intanto san Matteo avea scritto pel primo la storia di Cristo, la più abbondante
di fatti, come palestino ch'egli era e testimonio diretto. Marco,
discepolo di Pietro, la espose in greco qual l'aveva udita, e così Luca antiocheno,
più colto e dignitoso, che appare anche autore degli Atti degli Apostoli,
narrazione sublime per semplicità.
</p>

<p>
Giovanni ebreo, che ebbe parte nelle scene della redenzione, e poi fu
vescovo e martire, vedendo diffondersi molti errori sulla natura divina del
Redentore, scrisse ultimo il suo vangelo, men curandosi di ripetere i fatti
già prodotti dagli altri, che di combattere le dottrine gnostiche. Poi da
narratore mutato in contemplatore, nell'<i>Apocalissi</i> manifestò le visioni
soprannaturali, in cui gli furono predette le persecuzioni e i trionfi della
Chiesa, la distruzione del mondo e i gaudj della superna Gerusalemme.
</p>

<p>
Altri vangeli, epistole, costituzioni, la Chiesa o riprovò o non riconobbe,
ma per la loro antichità possono servir di testimonio; come la tradizione
costante che risulta da monumenti storici, prova apostoliche alcune
verità, sebbene non scritte<a class="tag" id="tag17" href="#note17">[17]</a>.
</p>

<p>
Il simbolo detto apostolico, primo compendio della teologia cristiana,
non consta sia stato composto dagli apostoli avanti dividersi; tale però lo
vuole la tradizione costante: e forse vi furono fatte aggiunte posteriori,
sebbene non sembri probabile che a quella formola battesimale si attaccasse
qualche nuovo articolo man mano che una nuova eresia rendeva
necessaria una protesta. Certo è concepito in modo tanto generale, che
anche i maggiori dissidenti poterono conservarlo<a class="tag" id="tag18" href="#note18">[18]</a>.
</p>

<p>
Ciò che distinse ben tosto il cristianesimo da tutte le altre religioni
e filosofie, è il pretender subito all'universalità. Fin allora non si conoscevano
che religioni nazionali o di Stato; ciascun popolo teneva le sue divinità,
i suoi culti; la religione serviva a discernere popolo da popolo. Il
<span class="pagenum" id="Page_20">[20]</span>
cristianesimo pel primo, rotte queste barriere particolari, dichiarò esser
destinato a tutto il mondo, esser capace di abbracciare tutte le nazioni, qualunque
ne fosse la civiltà, di soddisfarne tutti i bisogni religiosi, e fondare
una chiesa dell'umanità, un regno di Dio indipendente da frontiere geografiche
o governative. In conseguenza non presentasi come attuamento
d'alcuna teorica particolare, non s'appoggia a veruna scuola, nè cerca alcuna
alleanza: oppone francamente la follia della croce alle osservanze ebraiche
come alla bellezza greca e alla legalità romana, talchè subito è considerato
come una empietà, una ignoranza, una ribellione, la negazione di Dio,
della scienza, della legge, il nemico del genere umano<a class="tag" id="tag19" href="#note19">[19]</a>.
</p>

<p>
L'opera del Cristianesimo era di preparare un nuovo mondo, assodandone
la base, cioè la fede: fede superiore a qualunque ostacolo. Pertanto il
primo secolo dovette essere più pratico che speculativo, più d'azione che di
parola: la dottrina era perpetuata da una tradizione orale e viva; era concentrata
in alcune parole gravi e semplici. La fede provavasi colla testimonianza
di quelli che aveano udito e veduto l'Uomo Dio: le disparità che nascessero
restavano appianate dal detto d'un discepolo; la gran giustificazione
consisteva nel rinovellarsi del mondo, e la dichiarazione di fede nell'escludere
dalla comunione d'una Chiesa chi credesse altrimenti, cioè chi alla
verità generale surrogasse una restrizione di particolar suo giudizio.
</p>

<p>
E poichè quaggiù il bene e il male sono in perpetua lotta, il cristianesimo
dovè combattere, prima col martirio, dappoi colla ragione, l'erudizione,
l'eloquenza. E qui s'apre lo spettacolo della controversia, dove gli
apologisti che erano stati filosofi, cominciarono quel conflitto dell'errore
colla verità, che finirà solo coi secoli; dove il cristianesimo,
combattendo gli Ebrei e i Gentili, parla alla ragione e all'intelletto; l'esegesi
biblica è creata; una scuola cristiana fondasi accanto alle altre dell'êra
alessandrina.
</p>

<p>
San Giustino nell'<i>Apologia</i> descrive le usanze, le assemblee, i riti dei
primi Cristiani. «Terminate le orazioni, al preside vien presentato del pane
e una coppa di vino e acqua. Presili, egli glorifica il Padre nel nome del
Figliuolo e dello Spirito Santo, e ringrazia dei doni, e i diaconi distribuiscono
quel pane e quel vino e acqua. Questo cibo da noi chiamasi eucaristia,
e non può assumerlo chi non creda la nostra dottrina, e non sia stato terso
de' suoi peccati, e non si conduca giusta i precetti di Gesù Cristo. Imperciocchè
questo non è da noi mangiato come pane e bevanda comune; ma
come per la parola di Dio si è incarnato Gesù Cristo, così quel cibo, santificato
per l'orazione del suo Verbo, diviene la carne e il sangue del medesimo
Gesù Cristo incarnato, e diverrà carne e sangue nostro per la
mutazione che accade nel cibo».
</p>

<p>
Tennero dietro que' grandi che chiamiam Santi Padri, la più splendida
luce che sfolgori sul mondo, in tempo che vi si addensavano tutte le sciagure.
</p>

<p>
<span class="pagenum" id="Page_21">[21]</span>
Più attenti ad abbatter l'errore che a dichiarar sistematicamente la
verità, i Padri non ci lasciarono veruna sistematica esposizione della fede,
sino a san Gregorio taumaturgo e a Cirillo vescovo di Gerusalemme.
Origene dà una spiegazione metodica della dottrina rivelata, e una teologia
cristiana pone come corona della scienza enciclopedica; tutto ciò nel
mentre l'antica società si sfasciava. Il loro studio sarà sempre la più solida
confutazione di coloro che negano o l'esistenza o la divinità di Cristo, o
che attribuiscono a moderne intrusioni i dogmi e i riti più sacri.
</p>

<p>
Ma non vi si cerchi l'espressione più precisa e sistematica de' dogmi;
la dottrina al pari che l'organamento si vanno svolgendo e assodando
via via che la disputa costringe alla definizione più esatta e al chiarimento.
Dapprima i dogmi sono, direi, fatti; è la parola di Cristo che
costituisce l'insegnamento degli apostoli, non allegando altra autorità
che la rivelazione divina: in appresso divien necessario formolare le basi
del cristianesimo, e imprimervi un carattere, che più non possa alterarsi.
A tal uopo Gesù Cristo avea promesso alla Chiesa l'indefettibile assistenza
dello Spirito Santo. Essa nel cenacolo ha la stessa fede come quando è
diffusa in 200 milioni di credenti: sicchè bisogna ammettere o un miracolo
permanente, o che Cristo non abbandonò al capriccio della ragione individuale
l'interpretare il senso delle verità rivelate.
</p>

<p>
Se san Paolo avea fulminato la ragione umana<a class="tag" id="tag20" href="#note20">[20]</a>, certamente intendeva
gli abusi che ne faceva allora la filosofia, come alcuni cattolici ai dì
nostri condannano la libertà, poichè di questo nome si ammanta l'abuso
del potere. Ma i Padri, e Giustino avanti a tutti, concilia la fede colla
ragione, il vangelo colla vera filosofia, mostrando che quanto essa ha
di vero e di buono l'ha dedotto <i>da noi</i>: assegnano i limiti della ragione
e della fede, senza confonderle.
</p>

<p>
De' quali insegnamenti una gran pruova si ha nel vedere come gli etnici
allora, cambiando sistema, togliessero a dimostrare che i Cristiani aveano
dedotto ogni cosa dalla filosofia gentile: fino artifizio di colpirli appunto
colle armi, di cui essi eransi muniti.
</p>

<p>
Ed è notevole come, nel valutare il lavoro spontaneo della ragione e
i soccorsi della tradizione, i Padri concordino con ciò che poco fa<a class="tag" id="tag21" href="#note21">[21]</a> proclamò
la più venerata autorità, cioè che fra la ragione e la fede non può
darsi antagonismo, perchè entrambi emanano dalla fonte stessa; che la ragione
può provar l'esistenza di Dio, la spiritualità dell'anima, la libertà
dell'uomo; che l'uso della ragione precede la fede e a questa conduce: che
della ragione non sono colpa gli errori in cui cadde la scienza superba.
</p>

<p>
Cristo disse agli apostoli: «Io dispongo per voi del regno, come il Padre
ne dispose per me, in modo che mangiate e beviate alla mia mensa nel
regno mio e sediate in trono a giudicare delle dodici tribù d'Israele». E a
Pietro: «Simone, Simone, ecco Satana vi cercò per vagliarvi come il grano.
<span class="pagenum" id="Page_22">[22]</span>
Ma io pregai per te acciocchè la fede tua non venga meno; e tu rivolto
conferma i fratelli tuoi<a class="tag" id="tag22" href="#note22">[22]</a>».
</p>

<p>
Qui evidentemente Cristo lasciava a' suoi apostoli il sacerdozio come
privilegio particolare; e dava a Pietro lo special dovere di assodare i fratelli
nella fede. Non è dunque il sacerdozio accomunato a tutti i fedeli.
Negli <i>Atti degli apostoli</i>, per l'elezione de' primi diaconi è consultato il
popolo, ma il ministero è conferito dagli apostoli. Sorge contestazione
sulla necessità o no de' riti giudaici? si fa appello agli apostoli e agli anziani.
Nel concilio di Gerusalemme gli apostoli e i seniori non consultano
tutti i fedeli sull'astinenza dalle carni immolate e dalla fornicazione; san
Paolo ingiungeva il da farsi, e scrive ai Tessalonici: «Vi supplichiamo di
riconoscere le cure di quei che vegliano sopra di voi, e vi governano secondo
il Signore».
</p>

<p>
Ecco la superiorità di diritto divino de' preti sopra i laici, ch'è negata
dai Protestanti quasi non vi fosse altra distinzione fra la plebe credente
e il governo della Chiesa, tranne quella di fatto e diritto meramente
umano, che corre fra il popolo mandante e i suoi mandatarj. La superiorità
della gerarchia sopra i fedeli somiglia alla superiorità de' padri sui figliuoli,
che non dipende da delegazione di questi, ma si fonda s'un titolo anteriore,
e da essi indipendente. I preti non sono costituiti dal popolo suoi
mediatori appo Dio, ma sono costituiti da Dio suoi ministri sopra il popolo:
l'autorità vien dall'alto al basso, non il contrario. È dunque fuor di ragione
il sostenere che, chiunque conosce la verità, può annunziarla, senza
bisogno di carattere o missione speciale.
</p>

<p>
Ma gli acattolici dicono che i pastori della Chiesa perdettero la missione
dacchè insegnarono l'errore. E qual tribunale sentenziò tal decadenza? e
qual legge avea prefisso che, insegnando il falso, perderebbero il carattere
e la podestà, e i popoli avrebbero diritto di rivoltarsi? Quei che li condannarono
furono gli stessi che gli accusarono; ammessa la colpa, li dichiararono
decaduti; agli spossessati surrogarono se stessi. Tre atti di eguale
illegalità.
</p>

<p>
Ed oggi stesso, ampliando que' precedenti, si sostiene che i sacerdoti
sono semplici mandatarj del corpo de' fedeli; e che non ad essi, ma a tutto
quel corpo fu demandato l'insegnare e governare; che il potere de' sacerdoti
non essendo d'istituzione divina, non può obbligare i fedeli in coscienza;
e quindi le loro decisioni non hanno vigore se non accettate dalla
congregazione dei fedeli. Aggiungono che i sacerdoti non possono avere
autorità indipendente da quella del principe: sta ad essi la decisione della
fede, ma la pubblicità di questa e del ministero dee dipendere dai governi;
nè i sudditi possono essere legati che per podestà dell'imperante.
</p>

<p>
Certo queste teoriche non le deducono dal vangelo, dove non appare
mai che Cristo domandasse dal principe licenza di predicar la redenzione;
<span class="pagenum" id="Page_23">[23]</span>
e i primi apostoli annunziarono la verità a dispetto dello Stato, tanto che
legalmente furono uccisi.
</p>

<p>
Siffatto governo della Chiesa parrebbe dispotico, giacchè estendesi sulle
coscienze, impone quel che s'ha a credere, e proscrive il dissenso. Sì:
appunto come la stella polare inceppa l'azione del nocchiero, additandogli
il nord, e impedendogli di errare. E la infallibilità deriva da un principio
superiore all'uomo, di modo che la ragione vi si acqueta. Tutto poi fa in
pubblico, per lettere, dibattimenti, assemblee diocesane, provinciali, nazionali,
universali, nulla determinando se non dopo deliberazione comune.
L'obbedienza dunque nasce dalla persuasione; e solo a Dio, vero e primo sovrano,
ed al Cristo suo si sottomettono il pensiero e la coscienza; i principi
cessano d'aver diritto su questa, e si limitano a tutelarla, e a provvedere
che la giustizia sia rettamente distribuita.
</p>

<p>
V'è chi nega obbedire, persiste nel peccato, scandalizza i fratelli? la
pena più severa sarà l'escluderlo dalla comunione della Chiesa, talchè non
partecipi alle preghiere e al convito de' buoni.
</p>

<p>
Uomini di nessun credito, di mediocre scienza, sprovisti di ricchezze e
di spade, fra un mondo ripieno di «opere della carne, dimenticanza di
Dio, incostanza di matrimonj, avvelenamenti, sangue e omicidj, furti e
inganni, orgie, sacrificj tenebrosi, persone uccise per gelosia, o contaminate
coll'adulterio, tutte le cose confuse, e una gran guerra d'ignoranza
che la follia degli uomini chiama pace»<a class="tag" id="tag23" href="#note23">[23]</a>, deploravano la perversità del
secolo, senza per questo staccarsene ed abborrirlo, come Cristo sedeva alla
mensa de' banchieri; e vi opponevano la voce, l'esempio, il martirio, colle
aspirazioni della vita interiore, colle virili gioje dell'astinenza e del sacrifizio,
colla fratellanza della preghiera e delle opere, «coi frutti dello spirito,
che sono carità, gioja, pace, pazienza, bontà, longanimità, dolcezza, fede,
modestia, temperanza, castità»<a class="tag" id="tag24" href="#note24">[24]</a>. Così la luce propagavasi con miracolosa
rapidità, di mezzo alla sfrenata potenza di quell'idolo senza viscere, che si
chiama lo Stato, alla febbre de' progressi materiali, all'orgoglio degli Stoici,
alla grossolanità de' Cinici, alla depravazione degli Epicurei, allo scetticismo
degli Accademici, alle raffinate voluttà, allo spietato egoismo, all'indifferenza
d'una religione ove si appajano la superstizione e l'incredulità, all'inebriamento
della forza e della scienza, ai savj ed ai gaudenti che, sdrajati
in orgogliosa noncuranza, limitavansi a domandare «Che c'è di nuovo?»,
e all'annunzio della buona novella rispondevano «Abbiam altro da fare»;
oppure «Vi ascolteremo domani». Quella dottrina, che all'opinione, all'esitanza,
al timore opponeva virtù ignote, la fede, la speranza, la carità:
al panteismo filosofico e al popolare la personale spiritualità di Dio e l'individualità
dell'uomo; alla disperazione la providenza; all'amor proprio
la carità: che rivelava l'inesplorabile profondità della natura divina:
che al gran mistero della vita porgea spiegazione in ciò che la precedette o
<span class="pagenum" id="Page_24">[24]</span>
che la seguirà: che rimettea la pietà del cuore nella religione dond'era partita:
questa dottrina, esposta in omelie e catechismi, forme diverse d'una
fede sola e d'una sola speranza, adattate alla capacità d'una plebe, bisognosa
di ragione, d'industria, di benevolenza, rendea comune la cognizione delle
attinenze dell'uomo con Dio per via del mediatore, i principj che importano
all'ordine sociale, e la scienza che è essenziale, quella de' proprj doveri.
Soddisfacendo ai bisogni intellettuali e morali, che la tirannide o le sventure
reprimono non spengono, e sottraendo alla società la parte più eletta
dell'uomo, asilo di Dio, responsale de' proprj atti, piantava la libertà vera,
generata dalla cognizione della verità, dalla pratica della virtù, dalla
fede in Colui pel quale regnano i re.
</p>

<p>
Date le convinzioni, grandeggiano i caratteri; veggonsi fanciulli e donne
soffrire e morire per render testimonianza alla più sublime delle cause, la
verità; e gli Atti de' martiri sono il libro d'oro dell'umanità rinobilitata;
della coscienza che ripulsa gli attentati della forza. I martiri rigenerarono
il mondo per via dell'amore, quando la persecuzione spingerebbe a sovvertirlo
coll'ira; attestano la propria vita col ricever la morte senza darla,
e procedere al supplizio colla croce in mano, e sul labbro la confessione
del vero.
</p>

<p>
La Chiesa, non avendo regno in questo mondo, avvicinava più sempre
gli uomini al regno di Dio, il quale consiste nell'unità di credenze e d'affetto.
Quel governo spirituale, diritto di Dio introdotto fra gli uomini, non
metteasi in urto col temporale, anzi avea precetto d'attribuire a Cesare quel
ch'è di Cesare, serbando a Dio quel ch'è di Dio. Ma a fronte del Cesare,
adorato e trucidato a vicenda, ergeva dottrine che innovavano la società,
surrogando alla violenza il consiglio, al castigo affliggente la penitenza
emendatrice, insomma allo Stato la Chiesa, al dominio d'uno o di pochi
sopra moltitudini asservite, l'eguaglianza di tutti davanti alla legge morale,
che trae forza unicamente dall'infallibilità di chi l'impone.
</p>

<p>
Da poco più d'un secolo era morto il discepolo prediletto, quando il suffragio
unanime della Chiesa portava a capo della cristianità uno schiavo, che
avea fatto girar la macina d'un molino, e che divenne uno de' papi più insigni
col nome di san Calisto. Qual rivoluzione! Tutto il mondo era diviso,
stando la potenza, la ricchezza, la libertà da un lato, dall'altro la schiavitù,
l'oppressione, la miseria; sol nella famiglia cristiana tutte le classi e
le posizioni s'avvicinano; essa possiede la più alta autorità morale che mai
comparisse sulla terra, e la confida a uno schiavo. E questo schiavo divenuto
pontefice, prosegue l'opera dell'emancipazione e dell'affratellamento dei
popoli: e mentre le leggi Giulia e Papia dichiarano illegittimo il matrimonio
d'un figlio di famiglia senatoria con persone di classi inferiori, Calisto predica
che il patrizio e il servo ebbero da Dio gli stessi doveri, che Dio li
giudicherà coll'egual rigore, nè permetterà mai che l'orgoglio rompa l'unione
<span class="pagenum" id="Page_25">[25]</span>
da lui consacrata. Papando Calisto, s'istituì che, nella nomina dei
vescovi convocassesi il popolo, non perchè eleggesse, ma perchè dichiarasse
se l'eletto pareagli degno o no del sublime suo ministero: altra insigne
modificazione della legge romana, ammirando la quale, Alessandro Severo
decretò che nelle varie provincie si facesse altrettanto per l'elezione dei
prefetti.
</p>

<p>
Gli estremi di fierezza e d'iniquità, che ad essi consentiva la legge, furono
fatti dagli imperatori per reprimere la nuova fede; ma ormai il mondo
divideasi in due gran parti, idolatri e cristiani. Costantino sentì la nuova
forza innovatrice<a class="tag" id="tag25" href="#note25">[25]</a>, e le concesse parità di diritti; e tanto bastò perchè
presto divenisse prevalente. Alla nuova Chiesa egli profuse doni ricchissimi<a class="tag" id="tag26" href="#note26">[26]</a>;
e sebbene sia falsa la carta con cui a papa Silvestro concedeva
la sovranità di Roma e dell'Italia<a class="tag" id="tag27" href="#note27">[27]</a>, parve adempiere un decreto della
Providenza quando egli trasferì a Bisanzio la sede dell'impero, lasciando
libera la metropoli del cristianesimo<a class="tag" id="tag28" href="#note28">[28]</a>. Alle chiese fu attribuito il diritto
che già spettava alle congregazioni pagane, di possedere beni sodi, e
subito gliene furono profusi a segno, che Valentiniano I vietò al clero d'accettare
eredità: ove san Girolamo riflette non esser deplorevole il divieto,
ma il meritarlo.
</p>

<p>
Uscita dai nascondigli, la Chiesa manifestò e compì quell'organamento
esterno, che durò sempre colla stabilità che essa imprime alle opere sue.
Entrato nella vita civile, il clero adottò la magnificenza che parea necessaria
a colpire le immaginazioni e onorar le cose sacre. Della religione
bisognava ordinar l'arte, cioè il culto, moderandolo in guisa che il sentimento
non trascenda, determinandone l'oggetto e i confini, acciocchè
l'anima soddisfi al bisogno d'elevarsi a Dio, e di svolgere la divina idea
che crede. E pel culto aggiungendo alla fede e alla scienza il sentimento,
più che per la costituzione clericale, la Chiesa esercita l'apostolato civile,
e, pur mettendo Iddio come unico fine, come verità da conoscere e bene
da conseguire, opera tanto sull'umana società.
</p>

<p>
Nella fanciullezza della vita morale, la Chiesa parlava men tosto col
linguaggio della speculazione dogmatica, che col merito e il demerito, il
premio e il castigo. Perciò bisognavano tipi, ed erano i santi, il cui culto
crebbe quello di Cristo, estendendolo a coloro che meglio a lui si conformavano.
Modelli di virtù parziali, variate, molteplici, erano più accessibili
che non la perfezione divina, erano quasi decomposizioni dell'unico
esemplare, altri tipi d'una bellezza inarrivabile. Quel culto derivava dunque
necessariamente dall'amore e dalla devozione al Redentore; e ciascuno
sceglievasi un protettore per virtù o meriti ed uffizj speciali; e tutti vi
trovavano un ideale diverso, e lo atteggiavano artisticamente nella leggenda,
nella poesia, nel disegno.
</p>

<p>
A una dottrina, che è per essenza universale, tornava indispensabile
<span class="pagenum" id="Page_26">[26]</span>
l'unità del sacerdozio, ordinato in guisa da perpetuare la rigorosa conformità
di credenza nell'infinita varietà di popoli, effettuando una civiltà cattolica,
cioè universale. Con questo introdusse una distinzione, ignota a Greci
e Romani, quella di ecclesiastici e laici. I primi, destinati a speciale servizio
divino, riceveano la missione e la dignità dal vescovo. Ogni comunità
aveva un vescovo eletto da essa, e che agli altri vescovi annunziava la propria
elezione con lettere pastorali, in cui faceva la professione di sua fede;
gli uni agli altri partecipavansi la lista degli scomunicati, rilasciavano lettere
di raccomandazione <i>demissorie</i> pei fedeli che dalla propria passassero
in un'altra diocesi.
</p>

<p>
E diocesi, con nome dedotto dalla nuova distribuzione dell'impero, chiamavasi
il territorio su cui un vescovo avea giurisdizione.
</p>

<p>
Al clero fu di buon'ora imposto il celibato, tantochè Nicolao d'Antiochia,
eletto dagli apostoli per sovvenire ai fedeli bisognosi, fu incolpato perchè,
anche dopo diacono, s'accostasse alla moglie<a class="tag" id="tag29" href="#note29">[29]</a>. Con ciò formossi una
milizia, pronta a lanciarsi ne' pericoli d'ogni guisa, senz'esser rattenuta dai
legami domestici, vie più forti quanto che legittimi.
</p>

<p>
Ma il clero era poco numeroso: in ogni città per lo più un'unica chiesa
e una messa o due, fino a considerare scismatica l'adunanza di fedeli dove
non assistesse il vescovo: egli solo potea consacrare, sebbene nelle città
maggiori, come Roma, il pane da lui consacrato fosse distribuito anche da
qualch'altro prete, senza diritto però di assolvere o di scomunicare. Entrante
il <span class="scp">V</span>º secolo, Roma gloriavasi di possedere ventiquattro chiese e settantadue
sacerdoti. Lo sconcio di mandare attorno le sacre specie indusse
poi a permettere anche ai plebani di consacrare, e poi di amministrare
pure gli altri sacramenti, eccetto l'ordine e la cresima, riservati ai vescovi,
come l'assoluzione d'alcuni peccati.
</p>

<p>
I vescovi, depositarj dell'autorità, non doveano stare assenti più di tre
settimane dalla loro diocesi; e applicandovi le norme del matrimonio, si
proibì il divorzio, cioè d'abbandonar una chiesa per un'altra, se non l'esigesse
il bene universale. Abitualmente il vescovo veniva scelto nella diocesi
stessa, laico o sacerdote: ma poteva anche essere uno straniero, come tanti
dei primi papi; come i Milanesi vollero vescovo il loro governatore Ambrogio
da Treveri.
</p>

<p>
I vescovi sin dapprincipio furono subordinati al papa; ma alcuni si sottoponeano
anche a quello della città più illustre, o la cui sede fosse fondata da
qualche apostolo, formando così provincie, il capo delle quali intitolavasi
metropolita, arcivescovo, patriarca: non aveva superiorità spirituale, ma
convocava a concilio i vescovi della provincia, perciò chiamati suffraganei:
li consacrava prima che entrassero in funzione; rivedeva le loro decisioni:
vigilava sulla fede e la disciplina di tutta la provincia.
</p>

<p>
Quando morisse un vescovo, il metropolita destinava un sacerdote che,
<span class="pagenum" id="Page_27">[27]</span>
sede vacante, amministrasse la diocesi; e in presenza di questo, il clero
proponeva, e l'assemblea del popolo eleggeva il successore; ma la nomina
doveva essere approvata dagli altri suffraganei, e confermata dal metropolita.
</p>

<p>
Una due volte l'anno accoglieansi i vescovi a concilio sotto il metropolita,
di cui erano quasi i consiglieri. Le decisioni (<i>canoni</i>), invigorite dal
consenso comune dei vescovi, sostenute dalla rappresentanza del popolo e
dal diritto divino, acquistavano forza di leggi per tutta la provincia.
</p>

<p>
La Chiesa di Roma, oltrechè eretta nella maggior città d'allora, era stata
fondata prima d'ogni altra d'Occidente e dal maggiore degli apostoli, e
consacrata col sangue di esso e di san Paolo. Consideravasi dunque come
supremo gerarca il vescovo di essa, benchè gli altri patriarchi talvolta competessero;
e se questa supremazia non ebbe sulle prime occasione di mostrarsi
quale apparve secoli dopo, se rifulgea più per dignità che per esercizio
di potere, esisteva in genere; il papa in radice aveva ragione di
giurisdizione sopra gli altri vescovi, che nei casi più gravi non mancò di
manifestarsi, e più dacchè gl'imperatori cristiani ingiunsero che ogni
vescovo potesse dalle sentenze del metropolita appellarsi al papa della città
eterna.
</p>

<p>
Quando erano difficili le comunicazioni fra le varie chiese, frequenti concilj
si teneano presso le singole; pure ricorreasi sempre a Roma, e sant'Ireneo
diceva: <i>ad hanc ecclesiam propter potiorem principalitatem necesse
est omnem convenire ecclesiam</i><a class="tag" id="tag30" href="#note30">[30]</a>; e già san Girolamo era tutt'occupato
nell'assistere papa Damaso a rispondere ai consulti che gli venivano dall'Oriente
e dall'Occidente<a class="tag" id="tag31" href="#note31">[31]</a>; il concilio di Calcedonia chiese da san Leone
la conferma de' suoi decreti; i vescovi d'Oriente scrissero a papa Simmaco,
riconoscendo che le pecore di Cristo furono confidate al successore di Pietro
«in tutto il mondo abitato»; papa Ormisda nel 318 stese un formulario,
che i vescovi doveano trasmettere firmato ai metropoliti, e questi al pontefice,
come simbolo dell'unanimità colla sede apostolica «in cui risiede
la verace e intera solidità della religione cristiana».
</p>

<p>
Quella superiorità divenne anche legale nell'ordine civile quando l'imperatore
Giustiniano ordinò che tutte le Chiese fossero soggette alla romana<a class="tag" id="tag32" href="#note32">[32]</a>,
<i>quum ea sit caput omnium sanctissimorum Dei sacerdotum,
vel eo maxime quod, quoties hæretici pullularunt, et sententia et recto
judicio illius venerabilis sedis coerciti sunt</i>; e a papa Giovanni II scrivea:
<i>Nec patimur quidquam quod ad ecclesiarum statum pertinet, quamvis
manifestum et indubitatum sit, ut non vestræ innotescat sanctitati, quia
caput est omnium sanctarum ecclesiarum</i>.
</p>

<p>
Pietro fu eletto da Cristo: i successori suoi da un senato ecclesiastico,
poi quando a quella dignità si unirono ricchezze che non cercò, ma che non
doveva ricusare, sicchè mescolò la sua vita alla convivenza civile, all'elezione
concorsero il clero e il popolo; quando quel posto divenne ambito,
<span class="pagenum" id="Page_28">[28]</span>
gl'imperatori s'intromisero, a titolo d'impedir le sedizioni; e anche di poi
pretesero confermar l'elezione. Odoacre, che spossessò l'ultimo imperatore
d'Occidente, vietò di eleggere il vescovo di Roma senza prima consultare il
re o il prefetto della città, ma il decreto non tenne (482). Gelasio, papa in
quel tempo, è notevole per avere, in concilio, distinti i libri canonici dagli
apocrifi, determinato a quali scrittori competesse il titolo di Padri della
Chiesa, e definiti ecumenici i quattro sinodi di Nicea, Costantinopoli, Efeso
e Calcedonia. Egli scriveva all'imperatore Anastasio: «Il mondo è governato
dall'autorità pontificia e dalla podestà regia: la sacerdotale è più grave
perchè dee render ragione a Dio per l'anima dei re. Tu sovrasti a tutti per
dignità, pure t'inchini devoto ai capi delle cose divine, o da loro impetri i
mezzi di salute, e comprendi che, pei sacramenti e per l'ordine della religione,
devi sottometterti a loro, anzichè sovrastare; e in tali materie pendere
dal giudizio loro, anzichè ridurli alla tua volontà. Se nell'ordine
della pubblica disciplina, anche i capi della religione obbediscono alle
leggi tue perchè a te fu conferito l'imperio per disposizione suprema,
con quale affetto non dovete voi obbedire a coloro, che hanno incarico
di dispensare gli augusti misteri?»
</p>

<p>
I re barbari conquistatori s'ingerirono sempre più o meno nelle nomine
dei papi fino ad Adriano II nel 867, quando l'elezione fu restituita al clero
e al popolo; ma da Giovanni XII fin dopo l'antipapa Silvestro (dal 956 al
1102) i tirannelli e gli imperatori vi ebbero gran tresca; tornò poi l'elezione
al clero e al popolo fino all'antipapa Vittore nel 1138. Allora il diritto
elettorale fu ristretto ne' cardinali; poi nell'elezione d'Innocenzo V (1276)
si regolarizzò il conclave nella forma prescritta poco prima dal suo predecessore
Gregorio X, e che tuttavia conserva. Oggi il papa è sempre scelto
fra i cardinali, sicchè uno di loro è predestinato ad avere l'infallibilità. Lo
Spirito Santo illumina gli altri a riconoscere il predestinato, che essi non
costituiscono propriamente, ma nominano, quasi come cosa che già esisteva.
Per tal modo connettonsi vescovi e papa.
</p>

<p>
Damaso, poi Gregorio Magno presero il titolo di <i>servo de' servi di Dio</i>;
Benedetto III quel di <i>vicario di san Pietro</i>; e dopo il secolo <span class="scp">XIII</span> si adottò
quello di <i>vicario di Gesù Cristo</i>.
</p>

<p>
Questa monarchia elettiva e rappresentativa, accoppiava l'obbedienza
perfetta dovuta al capo, benchè tolto dal popolo, colla libertà e l'eguaglianza;
una gerarchia, indipendente da ogni eredità, poteva svilupparsi
indefinitamente, eppure sottostava a una magistratura suprema infallibile,
e tutti erano sottoposti, ma unicamente alla legge di Dio, promulgata e
interpretata dalla Chiesa, alla quale Iddio disse, «Chi ascolta voi, ascolta
me; pascete le mie pecore; ciò che voi sciorrete sarà sciolto, ciò che legherete
sarà legato».
</p>

<p>
L'infallibilità del pontefice s'induce dalle espressioni con cui Cristo costituì
<span class="pagenum" id="Page_29">[29]</span>
Pietro fondamento della Chiesa: benchè altri opini che dalle espressioni
stesse non traggasi a rigore l'infallibilità dogmatica. Questa è interpretazione
di passo scritturale, e perciò non dipende da criterio privato,
bensì da decisione della Chiesa; e poichè la Chiesa non la proferì, nessuna
delle due parti può sentenziare d'eretica l'altra; e viviamo tutti nello stesso
vincolo della carità. Se mai potesse fallare il vescovo di Roma, come parrebbe
avvenisse nel caso di Onorio e di Liberio, la sua definizione non
resterebbe accettata dal corpo dell'episcopato, il quale è infallibile, come
infallibile chi definisce qual capo di esso.
</p>

<p>
Infallibili, i papi non sono però impeccabili. E il severo Tertulliano
dicea: «Che m'importa qual sia la condotta dei prelati, purchè insegnino
la verità? La verità della fede non dipende dalle persone; bensì dalla fede
noi argomentiamo l'autorità delle persone».
</p>

<p>
E sant'Agostino: «Giuda predicò il vangelo al par degli altri, e chi lo
rigettò, rigettò Cristo medesimo, che disse, <i>Chi sprezza voi sprezza me</i><a class="tag" id="tag33" href="#note33">[33]</a>.
Quand'anche tutti i prelati e vescovi fossero uomini viziosi, tu non devi
staccarti dalla cattedra di Pietro, colla quale tutti sono congiunti per
l'unità della dottrina»<a class="tag" id="tag34" href="#note34">[34]</a>.
</p>

<p>
Quasi compimento all'esterna attuazione della Chiesa vennero i monaci,
vittoria del soprasensibile sul sensibile, perfezione del cristianesimo, del
quale vogliono adempire non solo i precetti, ma anche i consigli. Già durante
l'Impero, alcuni ritraevansi nella solitudine, stomacati del mondo
e con eccessi di ascetiche penitenze colpivano l'immaginazione de' Barbari.
Ma se in Oriente il monachismo parve solo un'avversione ai sensi, evangelizzatore
di civiltà nuova mostrossi in Occidente, dove si preferì unirsi
in comunità di preghiere, di studio, d'operosità. In questo senso dettò una
regola di condotta permanente e uniforme san Benedetto. Da Norcia nella
Sabina, dond'era nativo e signore, ritiratosi a Subiaco, poi a Monte Cassino,
formò dodici conventi (529), ove sperimentò quella sua legislazione, la quale
operò per più lungo tempo e su maggior numero d'individui che qualunque
altra principesca; ammirata anche da grandi statisti, che aveano sperimentato
quanto sia difficile sistemare una società. Tutto v'è democratico ed elettivo,
senz'altro riguardo che alla dottrina, alla santità, all'abilità; ogni monaco
abbandona i titoli e sino il nome di famiglia, e accomuna i possessi, come
Cristo che, <i>cum esset dives, egenus factus est</i>: ma può esser eletto fino alla
suprema dignità. Nulla di aspro e di grave<a class="tag" id="tag35" href="#note35">[35]</a>; ma uomini, cose, tempo,
tutto v'è disciplinato; tutte le volontà sono sottomesse a quella dell'abbate,
che una volta eletto, esercita potere assoluto, ma avvinto dalla regola e
dalle consuetudini, le quali determinano le più minute particolarità della
vita, come vestire, quando lavarsi o radersi; in che giorni alle fave e alle
erbe aggiunger olio e grasso, o il frugal desco rallegrare di ova, pesci,
frutta.
</p>

<p>
<span class="pagenum" id="Page_30">[30]</span>
Benedetto introdusse nella vita monastica la perpetuità di voti solenni.
Provata la vocazione in lungo noviziato, tra mortificazioni e prove, che
dirà vane e puerili sol chi non le conosca dirette a ottener la sommessione
della carne allo spirito, e quella libertà che consiste nel padroneggiare
le passioni, proferivano i voti di castità, obbedienza, povertà, e così
nel vilipendio d'ogni godimento materiale, davansi alla ricerca esclusiva
della vita superiore.
</p>

<p>
Associavansi in tal modo la prudenza e la semplicità, la libertà e la sommessione,
il coraggio e l'umiltà. Nell'uffizio di sottrarre lo spirito alla materia
concentrandolo, gli si dava un concetto elevatissimo della sua natura,
dell'alto principio e del fine suo; con istraordinarj atti convinceasi che
l'uomo, assistito dalla Grazia, può vincere le passioni brutali, e viver da angelo
in terra. Ricordando il detto dell'Apostolo <i>Qui non vult operari nec manducet</i>,
tutti industriavansi a qualche arte; copiar libri, predicare, comporre,
ovvero domesticar selve all'agricoltura e alla civiltà, fondare conventi che
divenivano come stazioni al progresso dell'incivilimento, o nucleo di villaggi
e città che ancor ne serbano il nome; alimentavano anche il sentimento
delle bellezze naturali e artistiche, educando fiori, ornando chiese e altari,
avvivando le solitudini colla delizia del canto. In questi centri d'attività e
di studj, ricovero d'anime afflitte o disingannate, di grandi decaduti, di
violenti ammansiti, di innocenti oppressi, di spose tradite, di vedove che
col marito aveano perduto il lustro di lor dignità, fondeansi i Romani coi
Barbari, i vincitori coi vinti nella uniformità della disciplina.
</p>

<p>
Fra i tumulti d'un'età robusta e di transizione, molti agognavano la solitudine
dello spirito, la pace della coscienza, le elevazioni del cuore, voleano
interporre uno spazio fra le procelle della vita e la calma del sepolcro;
e non entrava ne' chiostri soltanto chi fosse stanco dell'attività o disilluso
delle passioni e delle speranze; ma anime infervorate, che accanto alla penitenza
collocavano le virtù naturali e le civili.
</p>

<p>
E i monaci sottentravano ai martiri, i quali spesso imitavano anche nel
coraggio e ne' tormenti; fra società mutevoli rappresentavano la sapienza
della durata colla volontà liberamente sottomessa alla fede e coi mezzi
che dà lo spirito di corpo, unito a severa disciplina; fra le cupidigie ambiziose,
essi soli per istinto rimanevano contenti alla loro sorte, ma il
torzone e il canepajo poteano diventar guardiani e priori, e ottenere il
cappello rosso e il triregno; il mondo ammirava in essi una dottrina e una
virtù, che considerava egualmente come sopranaturale.
</p>

<p>
Altri Ordini si fondarono poi<a class="tag" id="tag36" href="#note36">[36]</a>, esercito volontario e attivo in favor della
Chiesa, ma con armi e ordinamenti diversi dalla comune società. Alcuni
erano contemplativi; e son quelli che, ne' momenti ove i popoli operano e
non pensano, pensan per essi, e adocchiano l'istante in cui richiamare certe
verità, che rimettano in equilibrio l'azione e la riflessione, e far giudicare i
<span class="pagenum" id="Page_31">[31]</span>
fatti non dall'esito, ma da canoni morali. Altri portavano il lavoro, la fecondità,
la forza, l'intelligenza umana nelle solitudini, dianzi invase dalle fiere,
o dalle paludi, o dalle sabbie; là introducevano la vite, i pomi, le mandrie,
le pecchie, l'irrigazione, la coltura del riso, la fabbrica de' formaggi,
e risedeano sui beni proprj costantemente, il che quanto importi lo sanno
i contadini del nostro secolo; il ricavo ne versavano tutto a miglioramenti,
cioè a crescere il capitale di cui vantaggiano i poveri agricoltori; non
esigeano da questi che tenui affitti o moderate retribuzioni, a differenza
de' piccoli possidenti che vi succedettero. Il nostro secolo, glorioso d'averli
distrutti, gl'incolpa che non ricavavano dai terreni tutto quel che si poteva;
al qual biasimo non so quanto applauda la plebe, che vivendo giorno
per giorno, non si trova più nulla nel passato, nulla nell'avvenire.
</p>

<p>
Il povero, del quale in oggi tanto si ciancia e per cui così poco si fa,
trovavasi onorato e consolato quando vedeva la povertà eletta volontariamente
e considerata come meritoria. Le loro sollicitudini agricole insegnavano
il rispetto alla proprietà. Il grande avea sgomento di questi cucullati,
che senza speranze, senza timori, venivano al suo castello o alla
sua reggia a rimproverarne le prepotenze, a chieder la riparazione d'un'ingiustizia,
a intimare castighi da cui non li salverebbero nè i torrioni nè
i bravi.
</p>

<p>
Carlomagno dicea loro: <i>Optamus vos, sicut decet ecclesiæ milites, interius
devotos et exterius doctos esse</i>, e in fatti è da loro soli che ci vennero
conservati i libri e le cognizioni di tutta l'antichità. Uomini di preghiera
e di penitenza, pure non si credeano estrani alla politica, anzi parlavano
alto ai re, teneano i conti e le casse delle città, ripristinavano le paci,
tesseano le leghe de' popoli, dettavano nelle Università, raccoglievano gli
artisti.
</p>

<p>
Ma della missione civile li lodano anche i profani e gl'increduli; nè
questa era la loro speciale, bensì il purificar il mondo colla carità, domarlo
colla rassegnazione, edificarlo con quella sublime vocazione, che lungi dall'invidiosa
povertà d'un amore esclusivo, fa che l'uomo si dia tutto a tutti,
nei doveri consultando unicamente l'interesse spirituale: e nell'amor di
Dio portato all'eroismo, cerca un rimedio supremo all'amor delle creature;
sforzandosi a domare i bassi istinti, resistere alla natura corrotta, ed accostarsi
alla perfezione cristiana. Mentre disputavano ne' concilj, dettavano
nelle Università, maneggiavansi ne' congressi, tu li trovavi al focolare
casalingo, senza rumore, senza apparato, in opere di misericordia, in
oscuri sacrifizj, purificando i costumi, arrivando fino agli abissi della colpa
o della virtù, rigenerando colla fede, colla carità, col dovere, coll'abnegazione.
Questa suprema forma del sentimento cristiano tirava i Barbari a
civiltà mediante il sentimento; l'umiliazione, la carità universale, l'eroismo
di penitenza, divenivano esempj a gente calda d'ire e di concupiscenza;
<span class="pagenum" id="Page_32">[32]</span>
la intera sommessione a un capo, a una regola infondea la
coscienza del diritto.
</p>

<p>
La preghiera, che attestando la debolezza dell'uomo, è potente sino ad
espugnare il cielo, e l'ardente confidenza negli effetti di essa, erano carattere
del medioevo, quanto divengono incomprensibili all'età nostra, dacchè in
tanti luoghi essa ammutolì. Tutti inoltre riconoscevano la solidarietà de' peccati
e dell'espiazione, considerando la vita come un castigo, una prova, una
preparazione; anche il peccatore domandava la preghiera, la domandava
come un'elemosina, ed in ispecialità ai frati, potenza mediatrice presso
Dio sdegnato.
</p>

<p>
Tali ce li dà la storia: e per quanto esecri la verità, il secolo dee rassegnarsi
a sentirlo ripetere da chi n'ha il coraggio. L'esservene sempre
stati attesta come s'annettano strettamente colla Chiesa, benchè non essenziali
ad essa. In fatti, chiunque volle intaccarla cominciò sempre dallo screditare
questa sua milizia, che rappresenta la guerra che l'ideale fa al reale.
</p>

<p>
Non sono essenziali alla religione, dicono. Verissimo; ma è uno de' sofismi
più usitati e più speciosi il rispondere alle objezioni con una proposizione
vera in sè, ma che non ha a fare con quella di cui si tratta;
stornando così l'attenzione, e mettendo per conclusione quel che è soltanto
un divagamento. Verissimo; non sono essenziali, ma neppur lo sono e la
chiesa e la predica, e tant'altre cerimonie, introdotte in una religione
di spirito e di verità: ma forse alla società civile sono indispensabili i re,
gli eserciti, le monete, anzi nè tampoco il vestire? Non sono essenziali
alla Chiesa, perchè nessuna cosa contingente è essenziale a ciò che è
eterno; ma son necessarj a mantenere l'alito ecclesiastico.
</p>

<p>
Più accortamente si dice che poterono esser buoni un tempo, ma perdettero
opportunità. I frati son pianta repubblicana, e per intendere
san Francesco ci vuole il popolo, non società principesche e costumi cortigiani
e pensare aristocratico quali oggidì, nè l'abdicazione dell'attività,
della volontà, delle opinioni di ciascuno in man d'un governo o d'un
giornalista: ci vorrebbe quell'Italia alla vecchia, tutta democrazia, e forze
distinte, e fede, e municipj. Il materialismo d'oggi che ha mai a vedere
in questi sacrifizj di spirito, fatti in vista di premj che non sono denari,
nè godimenti? Eppure anche tra le beatitudini odierne, tra questo ammirato
incremento dell'industria e degli interessi materiali, il cuore ha de' bisogni
che non restano appagati dal teatro, dalla borsa, dal telegrafo; anela a
qualcosa di più alto e più grande, che i padri nostri chiamavano Dio. Trascinati
nel vertiginoso progresso, noi variamo ogni giorno pensamenti, convinzioni,
bandiera, modo di pensare e d'operare, di nulla stabilmente convenendo;
sino la beneficenza riducesi a un'istituzione civile, a soscrizioni,
lotterie, amministrazione. Ma giacchè si vanta come conquista del tempo la
tolleranza, vogliasi consentirla anche a chi pensa che, in tale sfasciamento,
<span class="pagenum" id="Page_33">[33]</span>
non abbiano a riuscire superflui questi Ordini; che tra l'indifferenza eretta in
teoria, e i pregiudizj malevoli, e il vitupero chiassoso, e l'avido urtare di tutti
contro tutti, possano svolgere e applicare le istituzioni caritatevoli, educare
la classe più numerosa, non foss'altro, a sopportare una disuguaglianza, della
quale non vede la ragione, non conosce i compensi; a risparmiare i gendarmi,
unica salvaguardia quando è tolta la difesa morale; a pregare per
coloro che li maledicono.
</p>

<p>
Ecco per quali guise la Chiesa svolgeva il benefizio della redenzione nella
società civile, adoprando continui strumenti l'autorità, la ragione, il sentimento;
non usurpava, ma raccoglieva i poteri che cascavan di mano alle
antiche autorità; alla violenza de' nuovi padroni opponeva la ragione, la
santità, la scienza, e il diritto che avea di giovare alla plebe cristiana; ristabiliva
i dogmi della responsalità personale e dell'autorità, scassinati dall'accentramento
romano; mediante un potere ammesso e consentito dalle anime,
costituiva una repubblica morale, dove la moltitudine non diveniva confusione
perchè ridotta a unità, nè l'unità diveniva tirannide perchè era moltitudine,
e la cieca sommessione era mutata in ragionevole obbedienza.
</p>
</div>

<div class="chapter">
<p>
<span class="pagenum" id="Page_37">[37]</span>
</p>

<h2><a id="disc2"></a>
DISCORSO II.
<br />
<span class="x-small">PRIME ERESIE. CONSOLIDAMENTO DELLA PRIMAZIA PAPALE.
GLI ICONOCLASTI.</span>
</h2>

<p>
Il sangue dei martiri non aveva ancora finito d'irrigare la pianta immortale
del cristianesimo, e già in seno a questo alcuni, come l'antico
serpente, valeansi della parola per diffondere l'errore, o restringere a
concetti particolari le verità generalissime enunciate dalla Chiesa, creando
scismi ed eresie<a class="tag" id="tag37" href="#note37">[37]</a>. Già al tempo degli apostoli, alcuni ebraizzanti, pur
riconoscendo la divina missione di Cristo, voleano conservare il mosaismo,
che, come troppo ristretto e nazionale, era ripudiato dai nostri, aspiranti
ad una religione universale<a class="tag" id="tag38" href="#note38">[38]</a>. San Paolo si duole delle dissensioni nella nascente
Chiesa; san Pietro venne a Roma per oppugnare Simon Mago, il quale
aveagli esibito denaro per ottenerne la facoltà di conferire lo Spirito Santo:
onde da lui è denominata la prima e quella che sarà ultima delle eresie, la
vendita delle cose spirituali. E quel santo scriveva agli Ebrei: «Pascete il
gregge a voi affidato, senza sforzare, ma spontaneamente secondo Dio; non
per cupidigia di lucro, ma volontariamente». E ne' canoni apostolici è registrato:
«Se alcun vescovo o prete a denaro abbia conseguito la dignità,
venga deposto esso e chi l'ordinò; e dalla comunione affatto escluso, come
Simon Mago da me Pietro». Ecco la colpa, ecco il castigo.
</p>

<p>
Più il cristianesimo cresceva e illustravasi, l'orgoglio s'ingegnava a trovarne
qualche lato debole, e scalzarne le basi. Alcuni negavano ricisamente
il Cristo, mentre, mediante il platonismo, appuravano le teoriche gentilesche.
Altri ringiovanivano le ebraiche, massime colla cabala: i Gnostici dicevano
che Cristo fosse un mero simulacro, e pretendevano a una scienza superiore
ai culti pagani, alla religione mosaica, alla cristiana, eppure indipendente
dalla rivelazione, togliendo alla Chiesa l'autorità infallibile per ridurla a un
sistema, da perfezionare coi sistemi imperfetti della filosofia, agognando di
raggiungere colle forze proprie un'altezza inaccessibile alla ragione; eresia
che tratto tratto rinacque coi mistici, credenti alla intuizione immediata, e
aspiranti ad una perfezione più che umana. Manete spiegava l'esistenza del
mal morale e del fisico col supporre una divinità benefica ed una maligna.
<span class="pagenum" id="Page_38">[38]</span>
Gli spiriti forti diceano fin d'allora che le differenti maniere d'intendere e
adorar Dio fossero, non essenziali forme di dottrina, solo varianti vedute
dell'intelligenza cristiana.
</p>

<p>
Giustino martire, autore dell'<i>Apologia</i>, avea composto un libro contro
tutte le eresie e sètte, e lo esibiva all'imperatore Antonino<a class="tag" id="tag39" href="#note39">[39]</a>. Anche Ippolito
scrisse la Confutazione delle eresie; un Catalogo delle eresie san Filastro
vescovo di Brescia; e Tertulliano nelle <i>Prescrizioni</i> sostiene che le
eresie non sono strade ad appurare il cristianesimo, perchè ciascuna è
nuova in paragone della verità che esistea fin dal principio: perchè l'eretico
non ha regola nè fine nel disputar contro la Chiesa, abbandonato com'è
al proprio giudizio: perchè quelle opinioni contraddicono una all'altra, e
ciascuna pretende essere la verità. Inoltre ciascuno si crede in diritto di
cangiare e di modificare per proprio talento ciò che ha ricevuto, come per
proprio talento l'autor della sètta lo ha composto. L'eresia ritiene sempre la
propria indole col non cessar d'innovare, e il progresso è simile all'origine;
ciò che fu permesso a Valentino, lo è pure ai Valentiniani; i Marcioniti hanno
la stessa facoltà che Marcione, nè agli autori d'un'eresia compete maggiore
diritto d'innovare che ai loro seguaci; tutto cangia in esse, e quando se ne
cerca il fondo si trovano nel loro seguito differire in molti punti da quel
ch'erano alla loro nascita<a class="tag" id="tag40" href="#note40">[40]</a>.
</p>

<p>
Origene, volendo acconciare il platonismo col cristianesimo, indagava
nelle storie evangeliche un triplice senso: mistico, storico, morale: in modo
che una narrazione biblica poteva esser non vera letteralmente; teoria di
alcuni recenti esegeti tedeschi. Combattè molte eresie, ma v'inciampò egli
stesso o ne gettò i germi, forse solo perchè mancavagli quella precisione del
linguaggio, che derivò da distinzioni raffinate nei dibattimenti.
</p>

<p>
Perocchè, nel silenzio e nell'isolamento cui li costringeva la persecuzione,
molti aveano concepito e insegnato in buona fede idee, che poi si scopersero
erronee allorchè la Chiesa parlò alto e d'accordo. Ma questa non aveva definito
molti punti; sicchè v'ebbe erranti fra' più grandi maestri, quali Tertulliano,
Eusebio da Cesarea e questo Origene; o fra austeri monaci, e fin
tra martiri. Talvolta anche il proposito di sfuggir un errore traeva nell'opposto;
perchè Origene sottilizzava i corpi fino a spiritualizzarli, Audio ed
Epifane abbassavano la divinità sino alla figura umana; poi restavano le
traccie del paganesimo nell'insegnamento e nei costumi: poi intromettevansi
gl'imperatori, volendo coi decreti modificare la più libera delle facoltà,
la coscienza.
</p>

<p>
I Pagani, incapaci di discernere la linea sottilissima che il vero disgiunge
dal falso, voltavano in beffa quell'ostinarsi sopra inezie cavillose e in
quistioni di parole, e dichiararono semenzajo di garruli litigi questa religione,
che vantava d'essere una di fede, di spirito, di culto. Ma erano ben
altro che di parole le quistioni che doveano assicurar le nozioni sull'essenza
<span class="pagenum" id="Page_39">[39]</span>
di Dio, contro il misto di idee platoniche e cabalistiche colle
evangeliche, insinuato da falsi dottori.
</p>

<p>
Adunque, dopo che i martiri ebbero mostrata la forza e la virtù, vennero
i Padri a sostenere la purezza e l'unità della fede, combattendo l'orgoglio
dell'intelletto e l'indocilità del cuore. San Girolamo scriveva: «Restate
nella Chiesa fondata dagli apostoli e sempre sussistente. Se udite alcuni
designati con altro nome che quel di Gesù Cristo, sappiate che non sono la
Chiesa di Cristo: e l'essere istituiti posteriormente convince che son di
quelli, di cui l'Apostolo predisse la venuta. Nè vi lusinghi il sembrare che
s'appoggino alle Scritture: anche il demonio disse cose conformi alla Scrittura,
nè basta leggere questa, ma vuolsi intenderla. Che se non ci atteniamo
che alla lettera, possiam noi pure formare un dogma nuovo, e pretendere
d'escluder dalla Chiesa coloro che vanno calzati e che hanno due
tuniche»<a class="tag" id="tag41" href="#note41">[41]</a>. San Cipriano, che contribuì forse più che altri de' primitivi
Padri a separare i due ordini di fede e di esame, di rivelazione e di
concetto, la cui mescolanza produce o la schiavitù o il traviamento dell'intelletto,
mentre la distinzione schiude le barriere dell'infinito, traendolo
dal simbolo nella realtà; dopo avere nella Vanità dell'idolatria combattuto
il vecchio culto, nella Unità della Chiesa dissipava gli scismi,
stabilendo l'unità della fede nell'unità della cattedra romana. «Come non
v'ha che un solo Cristo, così non v'ha che una Chiesa sola, una sola cattedra
fondata sopra san Pietro per voce di Gesù Cristo; dunque un solo altare,
un solo sacerdote: nè può esservene due, nè un altro differente, se
non per rea demenza e sacrilega empietà. V'è un solo episcopato, una parte
del quale è tenuta in solido da ciascun vescovo: in conseguenza una Chiesa
sola, diffusa nella moltitudine de' membri componenti. Così dal sole partono
molti raggi, ma un solo n'è il focolare; un albero ha molti rami, ma
rampollano da un tronco solo, profondamente radicato; da una fonte molti
rivi defluiscono, ma unica è la sorgente. Nè può un raggio separarsi dal
sole, nè un ramo divelto più rampolla; e un ruscello deviato dalla sorgente
inaridisce»<a class="tag" id="tag42" href="#note42">[42]</a>.
</p>

<p>
In Italia avea trovato molti seguaci Ario. Questo prete d'Alessandria
d'Egitto pretese spiegare chi fosse Cristo, e mentre la Chiesa lo tiene come
la conoscibilità divina, il pensiero eterno di Dio, coesistente coll'eterna sua
attività, e della sostanza medesima (ὁμούσιος), Ario riconosceva in esso la
forza, la verità, l'avvenire, ma ne formava un essere distinto da Dio, benchè
di sostanza analoga (ὁμοιούσιος), il tipo che Dio creò per servir di modello
alle creature. Alle donne domandava: «Avete voi avuto figliuoli
prima di partorire? Così Dio non potette averne uno prima che il generasse».
Gli uomini, che, fatti cristiani per l'esempio o per comando della
Corte, non aveano studiato abbastanza per discernere il Cristo da uno di
que' profeti che di tempo in tempo recano qualche nuovo schiarimento all'insolubile
<span class="pagenum" id="Page_40">[40]</span>
problema dell'umanità, gustavano le spiegazioni di Ario, che,
pur mostrando conservare integro il valore dogmatico, levavano via la nube
che la trinità delle persone recava all'unità di Dio. Non s'accorgeano che, se
l'autor del cristianesimo non è dio, eguale e consustanziale coll'autor dell'universo,
l'adorarlo è idolatria; più non esiste il mediatore divino che
colmi l'abisso fra l'uom peccatore e Dio: e in conseguenza può ingannarsi
quell'autorità suprema, sulla cui unità e infallibilità fondasi il cristianesimo.
</p>

<p>
Da questo intaccare la persona di Cristo, cioè i fondamenti della fede,
il mondo fu commosso, e l'imperatore Costantino convocò un concilio
universale, nel quale la Chiesa, rappresentante dell'umanità divinamente
rintegrata nell'unità, si mostrasse una, riconoscesse qual era il comune
consenso, e definisse che cosa credere sopra la natura del Verbo.
</p>

<p>
Era la prima volta che tutti i popoli conosciuti, diversi di leggi, d'usi,
di civiltà, uniti in una fede, eppure indipendenti, inviassero deputati popolari
a trattar del come credere, come adorare, come operare; e dove si
proclamasse un simbolo d'unità universale. Trecendiciotto vescovi raccolti
a Nicea (an. 325), dopo lungo contendere cogli avversarj, condannarono
Ario, e compilarono il simbolo che precisasse la vera fede.
</p>

<p>
Ario non si diè vinto, e con sottigliezze argutissime e variate sedusse
altri vescovi, e gl'imperatori. La tenue differenza tra ὁμούσιος e ὁμοιούσιος sfuggiva
ai nostri, più positivi de' Greci, e meno eruditi e arguti nelle distinzioni;
un simbolo in senso ariano fu sottoscritto da quattrocento vescovi
(an. 358), e lo stesso papa Liberio, o ingannato o fiaccato dalla prigionia,
parve aderirvi, ma appena fattone accorto si ritrattò. Bandi imperiali e
carceri intervennero contro la parola <i>consustanziale</i>, e pretendeasi impor
la fede co' soldati, «cattivi apostoli della verità, la quale non conosce
altr'arme che la persuasione», come diceva sant'Atanasio, campione dei
Cattolici in quel diuturno conflitto.
</p>

<p>
Teodosio, imperatore d'Oriente, decretò poi che tutti aderissero alla religione
insegnata da san Pietro ai Romani, quale allora veniva professata da
papa Damaso e da Pietro vescovo d'Alessandria; i seguaci di essa s'intitolassero
Cristiani Cattolici; i dissidenti infamava col nome di eretici, e minacciava
di castighi<a class="tag" id="tag43" href="#note43">[43]</a>. Invece l'imperatore d'Occidente Valentiniano II e
sua madre favorivano l'arianismo, fino a pretendere che sant'Ambrogio
vescovo di Milano cedesse a questi una delle due chiese, che eran allora in
quella città. S'oppose egli con fermezza, e vinse, e finalmente nel concilio
d'Aquileja potè asserirsi che più non esistevano Ariani fino all'Oceano.
</p>

<p>
Per sciagura i primi che apostolarono i Barbari settentrionali erano
stati ariani, sicchè con essi quell'eresia tornò in Italia coi Goti di Teodorico
e i Longobardi d'Alboino.
</p>

<p>
Vero è che il genio positivo degli Occidentali non sottilizzava tanto
<span class="pagenum" id="Page_41">[41]</span>
come gli Orientali; e i Padri latini cercavano piuttosto la legalità, senza
artifizio di retorica nè raffinamenti di logica esponendo il dogma, ed
appellandosi alla lettera scritta e all'autorità. Le eresie concernenti
la natura dell'ente primo e necessario (Gnostici), o il Verbo (Ariani), o
lo Spirito Santo (Macedoniani), o la maniera ond'è unita la divinità coll'umanità
in Cristo (Nestoriani, Eutichiani, Monofisiti, Monoteliti) agitaronsi
di preferenza in Oriente; mentre da noi discuteasi piuttosto sulla
natura dell'uomo, perchè soffra tanti mali sotto un Dio buono; quanto
negli atti suoi sia ajutato dalla Grazia, senza che questa ne inceppi la libertà.
Sant'Agostino, ch'era stato valorosissimo oppugnatore de' Manichei,
rifletteva che le quistioni relative alla creazione, all'origine dell'anima,
agitate fra san Girolamo e Rufino in proposito di Origene, riguardano solo
il passato, nè importano tanto come quelle della Grazia e della Redenzione,
che conducono alla salute. Ma il problema della Grazia implica quello
del generale sistema dell'universo, e può sollevare dubbj fin sulla personalità
del creatore e sulla suprema misericordia, qualora nel libero arbitrio
delle creature non si trovi il motivo delle miserie umane. E fu sant'Agostino
che più di tutti penetrò nell'incomunicabile perfezione di Dio, nella
sovranità assoluta e onnipotenza di esso: posando una vera teologia, cioè
la conoscenza della natura divina.
</p>

<p>
La Chiesa assisteva nella sua maestà a quei dibattimenti, attenta a non
imporre limiti alle credenze se non dove necessarj, nè volendo reprimere
la discussione finchè si attenesse ai dogmi sanzionati; frenando i
proprj difensori, anzichè spingere sulla via pericolosa delle teoriche,
persuasa che il suo sposo la condurrebbe alla meta. Per conservare e
consolidare l'unità eransi raccolti altri concilj ecumenici, cioè universali;
il II a Costantinopoli (381), il III a Efeso (431), il IV a Calcedonia (451),
importantissimi per la dogmatica cristiana e la gravità dei punti ivi discussi
e definiti: in quello di Costantinopoli la divinità e consostanzialità dello
Spirito Santo contro i Macedoniani; in quello di Efeso l'unità di persona in
Gesù Cristo, avente ad un tempo due nature l'umana e la divina, cioè vero
Dio Uomo, Verbo incarnato, contro Nestorio che del figlio di Dio e del figlio
di Maria faceva due persone, fra loro amiche ma distinte; in quello di Calcedonia
la distinzione delle due nature in Gesù Cristo e la verità e interezza
dell'umana natura in Lui, contro Eutiche, il quale, dando nell'eccesso
opposto a quello di Nestorio che l'unica persona di Gesù Cristo scindeva in
due, le due nature di Lui confondeva in una, volatilizzando l'umanità
del Redentore, e facendola assorta e consunta dalla divinità. Quest'ultimo
concilio essendo stato tenuto contro gli Eutichiani, lasciò correre
come alieni dal suo proposito tre punti che pareano favorevoli ai Nestoriani:
cioè non proferì sentenza contro la memoria e gli scritti di Teodoro
di Mopsuesta, già maestro di Nestorio ed infetto della stessa eresia e di
<span class="pagenum" id="Page_42">[42]</span>
pelagianismo; nè riprovò una lettera di Iba vescovo di Edessa, nella
quale era lodato esso Teodoro, e vituperati san Cirillo e il concilio di Efeso
tenuto contro l'errore di Nestorio; nè finalmente condannò gli scritti di
Teodoreto, nei quali parimenti trovavansi cose contrarie a san Cirillo e al
concilio di Efeso, e puzzanti di nestorianismo. Che anzi il suddetto concilio
di Calcedonia assolse Iba e Teodoreto dacchè ebbero detto anatema contro
Nestorio. Ora gli Eutichiani, per prendere una rivincita contro esso
concilio che aveali condannati, misero in campo la causa di questi <i>tre capitoli</i>,
e l'imperatore Giustiniano, lasciatosi persuadere che colla disapprovazione
di que' tre punti avrebbe ridotto all'unità i nemici del concilio calcedonese,
convocò un altro concilio ecumenico a Costantinopoli, e ve li fece
condannare (542). I nostri non sapeano molto di greco, nè aveano letto
Teodoro e Iba; sapevano solo che non erano stati condannati dal concilio
di Calcedonia, del quale s'infirmerebbe l'autorità col riprovarli per secondare
una prepotenza dell'imperatore. Incalzato dal quale, papa Vigilio li condannò,
salva l'autorità del concilio di Calcedonia, e purchè non se ne discutesse in
iscritto nè a voce. Questo partito era in se stesso ragionevole, perchè da un
lato que' capitoli erano riprovevoli, dall'altro era rea l'intenzione di coloro
che ne promoveano la condanna per iscreditare il concilio di Calcedonia;
pure sulle prime disgustò tutti: i Cattolici per la condanna, i nemici dei
capitoli per la riserva; e dal papa si segregarono (553) i vescovi dell'Istria,
della Venezia, della Liguria, prendendosi a capo Paolino patriarca d'Aquileja,
che in un sinodo provinciale (556) ripudiò il concilio di Costantinopoli
come contrario a quello di Calcedonia, già ricevuto come ecumenico:
onde comprometteasi l'infallibilità della Chiesa. Da principio i nostri sono
scusabili: parendo s'intaccasse l'infallibilità de' primi concilj coll'aggiungervi
o togliervi, personaggi di virtù e dottrina grandissima rifiutarono il quinto,
e fra altri il celebre Cassiodoro, segretario di re Teodorico, e i vescovi
santi Onorato da Milano, Massimiano di Ravenna; i papi stessi blandamente
procedettero col patriarca e coi vescovi, discutendo con ardore le ragioni
del loro operare. Ogni scusa cessa quando si separano dalla Chiesa
universale, e condannano i propugnatori dell'opinione opposta<a class="tag" id="tag44" href="#note44">[44]</a>. Fatto è
che questo sciagurato scisma durò fino al 698, quando un altro sinodo
d'Aquileja accettò il concilio costantinopolitano, e ripristinò queste chiese
nell'unità.
</p>

<p>
Però tutte le eresie, o concernessero Cristo, o la potenza divina, o la libertà
umana, o la costituzione ecclesiastica, aveano faccie diverse, ma le code
legate insieme<a class="tag" id="tag45" href="#note45">[45]</a>, secondo una frase ripetuta dai papi, giacchè riduceansi
a sottomettere la fede al raziocinio, la universale credenza a particolari
opinioni. Gregorio Magno, che vide terminato lo scisma dei <i>tre capitoli</i>, e
che vietava d'affliggere verun cattolico sotto pretesto d'eresia, nè di usar
violenza a scismatici, diede forma definitiva alla Messa, all'Offizio e a tutta
<span class="pagenum" id="Page_43">[43]</span>
la liturgia; e al canto impresse quel carattere solenne, al quale pur si ritorna
dopo i traviamenti della moda e le frivolezze profane. Il popolo, che più
volte egli avea nutrito col tesoro della Chiesa, dopo morto lo oltraggiò come
prodigo, e volea distruggerne gli scritti: poi lo venerò come santo; consuete
alternative; e fu messo quarto dottore della Chiesa con Ambrogio,
Agostino, Girolamo.
</p>

<p>
Era egli riuscito a trarre al cattolicismo Teodolinda regina de' Longobardi,
sul cui esempio tutta la nazione si convertì. Ciò non tolse che quei
re, ambiziosi di formare un gran regno d'Italia, non minacciassero ed
assalissero Roma. Questa città dipendeva sempre dagli imperatori d'Oriente,
sicchè i papi non vi aveano sovranità principesca, bensì di dignità, sostenuta
da immensi possessi non solo nella Sabina, ma in Sicilia, in Calabria,
in Puglia, in Campania, in Dalmazia, in Illiria, in Sardegna, fra le Alpi
Cozie e nella Gallia; possessi, all'antica coltivati per mezzo di coloni, sui
quali il pontefice esercitava anche giurisdizione.
</p>

<p>
Oltre il governo di Roma e de' paesi meridionali, gli imperatori d'Oriente
dominavano la Pentapoli di Ravenna (Ancona, Rimini, Pesaro, Fano, Sinigaglia)
e l'esarcato, cioè il litorale della Venezia e il paese che poi si disse
la Romagna e le Marche. Come gli altri alla violenza de' Barbari, così questi
paesi erano esposti alla dotta oppressione di que' Cesari, che turbavano le
coscienze ora col <i>tipo</i>, ora coll'<i>ectesi</i>, ora coll'<i>enoticon</i>, infine col proibire
il culto delle immagini.
</p>

<p>
Questo culto era stato vietato dal legislatore degli Ebrei sia per la costoro
proclività all'idolatria, sia per sceverarli viepiù dai Gentili, che confondendo
la copia coll'originale, adoravano le effigie di Dio o dell'eroe. Ma
i Cristiani, ricchi di spirito e aborrenti d'ogni idolatria, ben presto cercarono
quelle del Redentore e dei cooperatori suoi, e se qualche Padre, per
considerazioni particolari, ciò disapprovava, la Chiesa trovò inutile il
divieto, ogniqualvolta non cadesse timore d'idolatria. Moltiplicaronsi dunque
le figure de' santi e del Salvatore, le storie del nuovo e vecchio Testamento,
opportune sì a dare alle arti belle il pascolo che aveano tratto fino
allora dal gentilesimo, sì ad allettare gli occhi de' Barbari, che talvolta da
una rappresentazione erano condotti a conoscere le morali verità del vangelo.
Avendo un vescovo di Marsiglia spezzato alcune statue di santi perchè
non fossero occasione d'idolatria, Gregorio Magno il rimproverò, mostrando
come da tutta l'antichità le storie de' santi furono rappresentate in pittura,
la quale all'ignorante serve come lo scritto a chi sa leggere<a class="tag" id="tag46" href="#note46">[46]</a>.
</p>

<p>
Si sarà abusato di questo, come d'ogni cosa umana, e prestato adorazione
alla figura, destinata ad elevare verso l'ente supremo; ma un tale errore
non potè divenire comune nei Cristiani: laonde i Maomettani che lor rinfacciavano
d'essere idolatri, non aveano maggior ragione che quando li tacciavano
di politeisti a causa della Trinità. Leone Isaurico, da pastore divenuto
<span class="pagenum" id="Page_44">[44]</span>
imperatore d'Oriente (717), pensò levar appiglio a quest'accusa col
vietare le effigie devote, e mandò per tutto l'impero ad abbattere o bruciare
quanto prima erasi venerato. Il popolo pronunziossi contro questo re
teologo, l'intitolò spezza-immagini (<i>Iconoclaste</i>), repulsò la violenza colla
violenza, onde l'imperatore fu costretto a moltiplicar ingiustizie e violenze,
come chiunque tocca alla religione con potere profano.
</p>

<p>
Nello scompiglio cagionato dall'invasione dei Barbari, dove si schiantarono
tutti i vincoli civili, unica la società cristiana era rimasta immobile,
perchè fondata non su contingenze, ma su idee perpetue; alla forza opponeva
freni di giustizia, d'amore, e consolidava l'unità e l'indipendenza
propria, non coll'eccitare le antipatie, ma col connettere le nazioni tutte;
e al governo de' Barbari, che, più o meno, era uno stato d'assedio imposto
ai vinti da un esercito vincitore, affacciava esempj d'ordine, di pace, di
personale dignità.
</p>

<p>
Le miserie del despotismo e la immoralità dei magistrati, regj o municipali,
spingeano a ricoverarsi agli ecclesiastici, che seppero mantenersi
indipendenti e onorati nelle relazioni civili e nella opinion pubblica. Già
nella prammatica dell'imperatore Giustiniano è stabilito: «I giudici delle
provincie vogliamo siano eletti dai vescovi e dai primati di ciascuna regione,
idonei e sufficienti all'amministrazione locale, e tolti dalle provincie
stesse che dovranno amministrare senza donativi: la conferma ne è data
dai giudici competenti». Teodorico, benchè ariano, faceva scrivere a papa
Giovanni II: «Voi siete guardiano del popolo cristiano: voi col nome di
padre ogni cosa dirigete; a voi la sicurezza del popolo è dal cielo affidata;
a noi spetta sorvegliare alcune cose, a voi tutto; spiritualmente pascete il
gregge affidatovi, nè però potete trascurare ciò che riguarda il corpo, attesochè,
doppia essendo la natura dell'uomo, un buon padre le deve entrambe
favorire» (a. 534).
</p>

<p>
Pertanto gli ecclesiastici non usurpavano un potere, giacchè nol toglievano
a nessuno; ma lo raccoglievano dal fango dove era caduto pe' suoi
eccessi: acquistavano la superiorità naturale a chi è migliore.
</p>

<p>
Quando il regime sociale annetteva la giurisdizione ai possessi di terre,
dovette la Chiesa studiar di accrescere i proprj, e così collocarsi colla più
alta gerarchia anche umanamente. E infatto acquistò smisurate ricchezze,
sì perchè sola ordinata fra il disordine universale, sì perchè coltivava i
campi meglio che nol potessero i secolari, e li garantiva coll'immunità concessa
ai possessi ecclesiastici: sia perchè la devozione, e l'idea allora dominante,
dell'espiazione, induceva molti a lasciare i proprj beni alla Chiesa:
altri ad essa li donavano per sottrarli alla rapina signorile, ricevendoli poi
da essa come livelli, o feudi, o benefizj, protetti dall'immunità ecclesiastica.
</p>

<p>
I popoli nel pontefice non veneravano solo il vicario di Cristo, il depositario
dell'eterna verità, ma il tutore universale, il freno de' prepotenti,
<span class="pagenum" id="Page_45">[45]</span>
l'oracolo della giustizia; i nuovi convertiti piegavansi a questo, dal quale
eran venuti ad essi i missionarj, e deferivangli le cause più controverse.
E a lui ricorsero nella persecuzione iconoclasta.
</p>

<p>
Gregorio II, invocato anche dai vescovi greci<a class="tag" id="tag47" href="#note47">[47]</a>, esponeva all'imperatore
la dottrina della Chiesa cattolica su quel punto: e «se aveste interrogato
persone intelligenti v'avrebbero chiarito che, se l'ignoranza può far
credere che noi adoriamo pietre e muraglie o tavole, noi vogliam con
esse unicamente commemorare coloro di cui esse portano il nome e le sembianze,
ed innalzare il nostro spirito, torpido e grossolano. Tolga il cielo
che le teniamo per Dei, nè poniamo in essi fiducia. Ma posti dinanzi a
quella di Nostro Signore diciamo: <i>Signor Gesù, soccorreteci e salvateci</i>; a
quella della sua Santa Madre: <i>Santa Maria, pregate il figliuol vostro che
salvi le anime nostre</i>; ad un martire: <i>Santo Stefano, che spargeste il sangue
per Gesù Cristo, e presso lui tanta grazia avete, pregate per noi</i>».
</p>

<p>
L'iconoclasta non usò altra risposta che quella usata da' prepotenti, obbedissero,
o guai: e, «Manderò a Roma a sfrantumar le immagini di san Pietro,
e il papa portar via carico di catene». Tutta Italia si mise in fuoco;
Ravennati e Napoletani insorti uccisero l'esarca, i Romani trucidarono il
duca Esilarato, venuto per arrestar il papa; e armati per difendersi, rifiutando
il peccato e il tributo, gl'Italiani gridano non voler più il dominio
di questi Greci, sprezzati come deboli, abborriti come eretici, ed eleggono
magistrati proprj, invece di quelli venuti da Costantinopoli.
</p>

<p>
Qui sia lecito agli esageranti o vantare i papi d'aver voluto emancipar
l'Italia dagli stranieri, o bestemmiarli d'aver voluto crearsi un dominio. Il
vero è che Gregorio s'interpose fra il popolo e l'imperatore onde riconciliarli,
e ne rintegrò l'autorità a Napoli e a Roma; ma nella sommossa gli
ordini municipali aveano ricuperato i naturali poteri; popolo, consoli,
nobili s'adunarono per condannar l'opinione che l'imperatore imponeva, e
Gregorio si trovò naturalmente a capo d'una federazione di città, le quali
non voleano nè sopportare il giogo bisantino, nè sottomettersi al longobardo,
ma come simboli di libertà e nazionalità sostenevano Roma e il papa.
</p>

<p>
Gregorio III (731) ripudiò gli editti iconoclastici, e raccolti novantatre vescovi
d'Italia, dichiarò anatema chi distruggesse, profanasse, bestemmiasse
le immagini. Leone Isaurico s'accinse a ripristinar l'obbedienza colla forza,
ma provò come feriscano le armi impugnate per la patria e per la religione.
</p>

<p>
Di questi dissensi pensarono trar profitto i Longobardi, che già, possedendo
tanta parte d'Italia, miravano a ridurla tutta in loro servitù, acquistando
anche Roma, Venezia e la Liguria: e violentemente invasero la Pentapoli
e minacciarono Roma. I papi, vedendo pericolare l'indipendenza della
Chiesa, e con essa i resti della civiltà latina, fecero quel che si è sempre
usato da Narsete fino a Cavour; dapprima strinsero alleanza col re de' Franchi<a class="tag" id="tag48" href="#note48">[48]</a>,
da poi l'invitarono a venir a reprimere gli oppressori d'Italia.
</p>

<p>
<span class="pagenum" id="Page_46">[46]</span>
Gli Italiani dalla parte de' Greci vedevano decreti tirannici, avida burocrazia,
teologastri armati; dalla parte de' Longobardi, barbari senza fede
nè costumi, devastatori che spropriavano i possidenti, spopolavano le città
a vantaggio di orde armate e di capitani sbuffanti; re che patteggiavano e
mentivano, minacciavano e tremavano; a fronte a loro vecchi sacerdoti
mansueti, venerandi pel carattere, per la pietà, per la scienza, che faceano
processioni onde placar Dio e gli uomini, pregavano, esortavano, consigliavano,
e rendevano ancora riverito al mondo quel nome di romano, che per
altrui cagione sonava vilipendio.
</p>

<p>
Pertanto il pubblico voto si pronunziava pei papi, e pei Franchi, da
essi invocati. In fatto Pipino, poi Carlomagno, sostenuti dalle simpatie nazionali,
facilmente abbatterono i Longobardi, e ne distrussero il regno, e
<i>restituirono</i> al pontefice quel che già era signoria de' Greci: sicchè i papi
vi ebbero non soltanto il dominio utile, ma veramente la sovranità, e dissero,
«La nostra città di Roma, o di Ravenna, o di Comacchio; il nostro
popolo romano», e collocaronsi fra i principi della terra.
</p>

<p>
Questa tanto bersagliata sovranità temporale de' papi non è consacrata
nè nella necessità, nè nel principio, nè dentro, nè fuori da verun dogma.
La fede non dice che il poter temporale sia indispensabile all'esercizio
dello spirituale: pure determina questo in modo che, date certe circostanze,
non può venire esercitato se non da un capo che non sia suddito
di altro re; laonde, senza che facciasi luogo ad eresia, la quistione implica
la necessità di scegliere tra lo spirito della Chiesa e lo spirito della
rivoluzione.
</p>

<p>
Volendo i papi rintegrare la grandezza romana, sicchè non restasse più
l'Italia a dominazione di Barbari, ridestarono l'impero abbattuto, da questi,
e Adriano papa incoronò Carlo Magno per imperatore d'Occidente.
</p>

<p>
Così originava quella sistemazione del mondo cristiano che durò tutto il
medioevo. Secondo questa, ogni autorità deriva da Dio. E Dio l'affidò al
suo vicario in terra, che virtualmente rimaneva capo dell'intera umanità,
raccolta nella chiesa universale, e avea dal cielo la potenza spirituale e la
temporale. La spirituale partecipa egli coi vescovi, che la esercitano sotto
la sua supremazia; la temporale egli affida all'imperatore da lui consacrato,
che, sotto la direzione del pontefice, dopo unto da lui, e giuratogli d'osservare
la legge di Dio e le costituzioni de' popoli, diviene capo visibile della
cristianità negli interessi terreni. Come tale, primeggia sopra tutti gli altri
re: giusta il costume ecclesiastico, non è ereditario, ma scelto ogni volta,
ogni volta coronato. Le due podestà s'appoggiano l'una l'altra, onde non
possono separarsi; neppure possono distruggersi fra loro, diversa essendo la
natura della loro giurisdizione. L'imperatore qualche volta pretenderà aver
mano nell'elezione dei papi, ma questi zeleranno sempre l'indipendenza
della Chiesa e de' suoi capi. Se l'imperatore viola la legge di Dio e i patti
<span class="pagenum" id="Page_47">[47]</span>
col popolo che lo elesse, il papa lo pronunzia decaduto, e lo separa anche
dalla congregazione dei fedeli mediante la scomunica. Nei litigi fra l'imperatore
e il popolo o i re, il papa proferisce come arbitro supremo, e con
una sanzione spirituale<a class="tag" id="tag49" href="#note49">[49]</a>.
</p>

<p>
Un sacerdote, senz'armi, senza interessi domestici o dinastici, senza
pregiudizj di nazionalità, che decide le contese fra' regnanti, intima l'onestà,
la giustizia, la carità a quelli che non conoscono se non il capriccio
e la forza; e gli obbliga a obbedire in nome di Dio; è un tipo sublime,
che forse non fu mai attuato pienamente: ma esercitò ben maggiore efficacia
che non i tanti altri sistemi, fantasticati per mantenere una libera
alleanza fra i popoli civili.
</p>

<p>
Roma, dopo convertita, avea tenuta la Chiesa in dipendenza, come già
soleva la religione nazionale: tal dipendenza ora cessava. Fra i popoli germanici
antichi però i diritti e le funzioni ecclesiastiche erano mescolati col
potere civile; sicchè, dopo fatti cristiani, ammettevano i vescovi ne' consigli
del regno, come duchi e conti e re assistevano ai sinodi ecclesiastici, intrecciandosi
lo Stato e la Chiesa, il cristianesimo e la nazionalità. I regni che
formavansi di nuovo cercavano una sanzione col fare omaggio al pontefice e
dichiararsene vassalli. Quando sol dalla scimitarra d'un soldato o dalla
tracotanza d'un feudatario erano decise le controversie, la Chiesa conservava
forme legali, esame di testimonj, scritture, contratti; sicchè fu un grande
acquisto di libertà pei popoli e un gran ritegno ai principi l'estendersi
del diritto canonico, complesso di ordinanze emanate dall'autorità più
disinteressata.
</p>

<p>
I vescovi, in nome di questo diritto e pel carattere che rivestivano, come
anche per la potenza cui erano saliti come grandi baroni ed elettori dei re,
ammonivano i potenti qualora sviassero dalla giustizia; proteggeano la
donna dagli arbitrj brutali; colla tregua di Dio e coll'asilo ne' luoghi sacri
rimediavano alle guerre, incessanti ove vigeva il diritto del pugno, cioè
della vendetta privata.
</p>

<p>
Qual meraviglia se il capo de' vescovi crebbe tanto di potenza? Questa
non è nell'essenza della sua missione, ma non vi ripugna, e diveniva occasione
di svolgere ed ampliare l'incivilimento. Roma provedeva anche ai più
lontani popoli, ricevendo reclami, scrivendo, citando, mandando nunzj e
istituendo tribunali di nunziatura ove nessun altro ve n'avea<a class="tag" id="tag50" href="#note50">[50]</a>; ponendosi
arbitra nelle contese dei principi, o di questi coi popoli; dettando leggi
comuni, fondate sulla giustizia eterna, e delle quali, anche in circostanze
sì mutate, possono alcune trovarsi inopportune, nessuna ingiusta.
</p>

<p>
Se dunque l'autorità pontifizia giganteggiò, non fu un'ambizione, tramandata
per mille anni da un all'altro de' papi, così diversi di origine, di
patria, di regola, di costumi, di scienza, di partito, di umori, di passioni,
eppure consenzienti infallibilmente nell'ordine delle cose superne; non un
<span class="pagenum" id="Page_48">[48]</span>
palmo di terra s'aggiunsero essi per via di conquista, durante il medioevo;
variarono di politica nelle vicende terrene, or cacciati, or prigionieri, ora
schiaffeggiati da que' potenti, sui quali imperavano assolutamente nelle
materie religiose, e ai quali impedivano di rendersi tiranni.
</p>

<p>
Da questa mescolanza di diritti e d'interessi nascevano frequenti cozzi,
che costituiscono una gran parte della storia del medioevo, e diedero origine
alle eresie politiche, delle quali dovremo occuparci. E per ciò giova chiarire
la natura di questo <i>sacro romano impero</i>, che col titolo stesso mostrava
aspirare ad un primato morale, a modellare il consorzio laico sulla gerarchia
ecclesiastica, introdurre ordine legale fra i popoli scomunati; lo
che era pure l'intento de' pontefici. Quel primato non vuolsi confondere
colla monarchia universale; bensì unificava la podestà laica per disciplinarla
sotto la podestà di Dio: rendendosi venerabile non per soldati e
forza muscolare, ma pel diritto e per l'idea del dovere, costituiva una gran
federazione, dove, sotto un capo elettivo, poteva sussistere qualunque forma
di governo; superiorità, non dominio, che rispettava le individualità delle
nazioni, pur mettendole d'accordo nello sviluppare ciascuna la propria,
e tutte la generale civiltà.
</p>
</div>

<div class="chapter">
<p>
<span class="pagenum" id="Page_52">[52]</span>
</p>

<h2><a id="disc3"></a>
DISCORSO III.
<br />
<span class="x-small">ETÀ FERREA DEL PONTIFICATO. I CONCUBINARJ. LE INVESTITURE.
GUERRA FRA IL PASTORALE E LA SPADA.</span>
</h2>

<p>
La nostra religione è inalterabile nella essenza; ma nella sua attuazione
esterna toccando alle cose umane, trovasi esposta alla contaminazione degli
interessi e delle passioni terrene. Nuove irruzioni di Saraceni ed Ungheri,
e orrida sequela di sventure aveano colpito l'Italia; lo stesso rinnovamento
che i papi aveano sperato ricostruendo l'impero d'Occidente riuscì a
nuovi disastri, causati dal disordine feudale, che annetteva la giurisdizione
al possesso, cioè tramutava ogni possidente in principe, con diritto di giustizia
e di guerra. Ne seguiva uno stato di perpetui e personali conflitti, e
la depravazione che accompagna la guerra permanente.
</p>

<p>
I principi e i baroni invidiando le vaste ricchezze e il conseguente potere
acquistato dalla Chiesa, ne voleano almen qualche porzione. Ogni vacanza di
vescovadi e del papato apriva l'arena a brogli, a corruzioni, a violenze;
disputandosi la mitra e la tiara, siccome un tempo la corona imperiale. Gli
imperatori, quali tutori della Chiesa, credettero rimediarvi col presedere alle
elezioni e confermarle: ma ciò che prima era una protezione, un rimedio
a deplorabili abusi, divenne un'arroganza e un peso quand'essi non tennero
per legittima l'elezione d'un papa se non fosse approvata da loro. Secondo
le norme feudali, ogni dovere veniva da un impegno personale; il possesso
medesimo era una concessione, simboleggiata con atti materiali e solenni, e
condizionata a patti espressi. Tale natura aveano anche i possessi, di cui gli
imperanti o i baroni investivano le chiese e gli ecclesiastici, a titolo di regalie.
In conseguenza essi pretendevano di godere di quei beni, duranti le
vacanze (<i>regalia utile</i>), e conferire i benefizj mentre i vescovadi vacassero
(<i>regalia onoraria</i>): pel qual modo l'imperatore e gli alti signori investivano
i prelati non solo dei beni, ma della dignità, cioè non solo collo scettro e
la spada che significavano il possesso temporale, ma anche coll'anello e
il pastorale che esprimevano la podestà spirituale, e ne riceveano l'omaggio
e la promessa di soggezione. Era un mettere in ceppi la Chiesa, e
stornarne lo spirito; imperocchè, le fazioni portando imperatore ora un
<span class="pagenum" id="Page_53">[53]</span>
Franco, ora un Italiano, ora un Tedesco, a capriccio di questi modellavasi
la scelta de' papi; la tiara acquistavasi per intrighi di donne, cabale di politicanti,
violenza di bravi; papa Formoso, forse perchè mostratosi avverso
alla fazione italiana, era fatto disseppellire dal suo successore, e giudicare,
e condannare ad avere mozzo il capo e le tre dita con cui benediceva, poi
gittato nel Tevere, disacrando quelli che da lui aveano ricevuto l'ordinazione;
Teodora e Marozia portavano al supremo seggio i loro favoriti e parenti;
la fazione di Albano o quella di Tusculo, l'italiana o la tedesca
ergeano, deponeano, richiamavano i papi, fino a crearne uno di 18 anni
(Giovanni XII). Questi disordini<a class="tag" id="tag51" href="#note51">[51]</a> sono raccontati colle esagerazioni consuete
ai partiti, fino a dire che sedesse papa una Giovanna, la quale poi,
nella solennità d'una processione, fu côlta dal travaglio del parto<a class="tag" id="tag52" href="#note52">[52]</a>.
</p>

<p>
Quasi non trovasse in se stessa gli elementi della propria rigenerazione,
la Chiesa li domandava all'autorità secolare. Ottone Magno di Sassonia, ottenuta
a Roma la corona imperiale, prestò omaggio ligio a papa Giovanni XII,
confermandogli le donazioni di Pepino, di Carlomagno, e di Lodovico il
Pio; poi informato de' turpi portamenti del pontefice, lo depose, e fece decretare
dai prelati che spetta agli imperatori dar l'istituzione ai papi e
l'investitura ai vescovi (964). Così il romano impero, rinnovellato ai tempi
di Carlomagno come principio d'equilibrio politico e tutela della sociale
giustizia, per le mal determinate attribuzioni veniva a collidersi coll'autorità
pontifizia, e tra le violenze e la vigliaccheria, capitali nemici della
libertà, l'uno perdea del carattere sacro, l'altra dell'indipendenza.
</p>

<p>
Badie e parrocchie <i>commendavansi</i> a qualche secolare, cioè se gliene
attribuivano i frutti, i pesi negligendo o affidando a qualche frate. Gli uomini
di retta coscienza rifuggivano dai turpi maneggi, sicchè le sedi rimanevano
a persone o basse o perverse; che entrate nel gregge o colla
violenza di lupi o collo strisciar di serpenti, come poteano esserne vigili
custodi? I vescovi che aveano ricevuta la dignità ed altre ne speravano
dal principe, favorivano gl'interessi di questo; cercavano oro in ogni modo
per poter con questo comprarsele, poi se ne rifaceano col trafficare delle
cose sacre; doveano andar in guerra o mandare i loro uomini, e sostenere
viaggi, e alla Corte sfoggiare di fasto profano; non di rado le dignità venivano
in premio di umili e vergognosi servigi e fin del peccato; canoniche
e monasteri, più che di cantici e litanie, risonavano di trombe, latrati
e nitriti; anteposta la spada alla virtù e alla scienza, alla religione la
superstizione che n'è la peggiore avversaria, come i prelati poteano più riprendere
e correggere vizj, ne' quali essi erano tuffati?
</p>

<p>
Ridotti usufrutto secolare anche i benefizj ecclesiastici, restava solo che
il clero ai tanti vantaggi aggiungesse quello di trasmetterli ereditariamente.
A ciò tendeva l'eresia de' Nicolaiti, che fondandosi su condiscendenze antiche,
più o meno accertate, domandavano il matrimonio dei preti. Così
<span class="pagenum" id="Page_54">[54]</span>
nella Chiesa introducendo le dignità ereditarie, assurdità ch'essa avea
sempre rejetta, sarebbero divenuti retaggio domestico i beni ch'eranle attribuiti
qual patrimonio universale de' poveretti.
</p>

<p>
Se mai fu momento in cui potesse dubitarsi della promessa di Cristo sull'eterna
conservazione della sua Chiesa fu allora; tanto pareva spento lo spirito
di santità e carità. Pure non mancarono i rimedj ad essa consueti; decreti
di morale e di disciplina per parte de' concilj, riforma degli Ordini
monastici antichi e introduzione di nuovi, come furono quelli de' Camaldolesi,
de' Cluniacesi e de' Certosini, donde uscirono modelli di meravigliosa
santità e carità, quali san Pier Damiani, san Giovan Gualberto, il beato
Andrea da Vallombrosa, san Romoaldo, san Nilo, e ben presto Gregorio VII.
</p>

<p>
Questi era Ildebrando, di Soana nel Sanese, di profonda erudizione, di
costume integerrimo, di cuor retto e ponderato giudizio nell'ideare, di ferma
prudenza nell'eseguire. Per tali meriti salito ad alte dignità ecclesiastiche, e
stomacato dell'universal corruttela, si propose di correggere il mondo, correggendo
la Chiesa che n'è il capo. Sinchè vendevansi le sedi pastorali, sinchè
le dignità vi si ottenevano per moneta e brighe, sinchè il libertinaggio
facea propendere ai principi venditori più che ai pontefici emendatori, potea
sperarsi che i vescovi recuperassero l'indipendenza d'autorità, della quale
avean fatto gitto per acquistare indipendenza di costumi? Ildebrando deliberò
di rompere il triplice vincolo che incatenava il clero alla società, cioè i terreni,
la famiglia, la podestà. A tal fine bisognava cozzare coi re che ne scapitavano
di potenza, coi preti che perdeano comodità alle passioni, colle perverse
abitudini e la cupidigia de' godimenti. A imprese sì gravi richiedesi un
uomo straordinario; e uomini tali non vanno misurati col metro comune.
</p>

<p>
Accostatosi ai papi eletti dagli imperatori, li persuadeva a rinunziare, e
farsi legittimamente rieleggere dal clero e dal popolo; e perchè vi brigavano
le fazioni, indusse ad affidare l'elezione ad un'accolta di cardinali
vescovi e cardinali cherici<a class="tag" id="tag53" href="#note53">[53]</a>, «salvo l'approvazione del clero e l'onore
dovuto all'imperatore».
</p>

<p>
Spiacque ai grandi il perdere un privilegio da cui traevano e lucro e
influenza, e ricorsero all'imperatore Enrico IV (1061) perchè desse egli un
papa, scegliendolo a preferenza nel «paradiso d'Italia»; voleano dire nella
dissoluta Lombardia, acciocchè avesse viscere da compatire la fragilità umana.
Ed egli scelse Cadolao vescovo di Parma, che sostenuto dalle armi imperiali
e dalla fazione di Tusculo, s'insediò; ma Ildebrando fece dai cardinali proclamare
il rigoroso milanese Anselmo da Baggio, che s'intitolò Alessandro II.
Ne derivò guerra civile, finchè Cadolao restò vinto, e Alessandro confermato
dal concilio di Mantova.
</p>

<p>
Com'egli morì (1073), il popolo tumultuariamente gridò papa quel che da
molto tempo faceva i papi, cioè Ildebrando, che assunse il nome di Gregorio
VII. Munitosi anche dell'assenso dell'imperatore, affronta a viso aperto
<span class="pagenum" id="Page_55">[55]</span>
la simonìa e l'incontinenza, cerca che alla forza prevalga il pensiero, che
all'oltrepotenza dell'impero sovrasti l'efficacia del sacerdozio, come al corpo
l'anima, come il talento alle braccia.
</p>

<p>
Non è del nostro quadro il divisare le cure che in tal senso diede a tutto
il mondo. Fermandoci all'Italia e alle eresie di qua, diremo come in Lombardia
sopratutto si fossero estesi fra gli ecclesiastici il concubinato e la
simonìa<a class="tag" id="tag54" href="#note54">[54]</a>. A Milano principalmente pretendevasi che il vescovo sant'Ambrogio
avesse concesso la moglie al clero<a class="tag" id="tag55" href="#note55">[55]</a>: il quale, della propria ricchezza
insuperbito, asseriva che sant'Ambrogio non fosse inferiore a san
Pietro, e rinegando i papi, appoggiavasi a re e imperatori, dai quali
comprava per rivendere. Il clero minore e il popolo scandolezzavansi
di que' disordini, viepiù pel confronto colle austerità de' monaci; e quando
i prelati dicevano messa, la plebe li piantava soli sull'altare. Anselmo
da Baggio stava a capo de' zelanti anche dopo che fu vescovo di Lucca, e
s'intese con Landolfo Cotta e Arialdo d'Alzate, caporioni degli ortodossi,
affine di opporsi all'arcivescovo Guido da Velate e alle sue creature. Videsi
così partita la diocesi; da un lato i Nicolaiti, dall'altra i devoti,
che chiamavano Patarini. Roma sostenne questi: i sinodi provinciali li favorirono;
le armi gli oppressero invano; ma Anselmo e Pier Damiani
riuscirono a ridurre la Chiesa milanese in obbedienza del papa; sicchè
in un sinodo a Roma l'arcivescovo tenne il primo posto dopo il pontefice,
e ricevette da questo l'anello, col quale prima lo investivano i re d'Italia:
ai colpevoli s'imposero penitenze, cioè ai meno rei il digiuno in pane e
acqua per cinque anni due giorni la settimana e tre nelle quaresime di
Pasqua e di san Giovanni; ai più gravati, sette anni, oltre il digiuno
d'ogni venerdì lor vita durante; all'arcivescovo per cento anni, con facoltà
di <i>redimersi a prezzo</i>, e promessa di mandare tutti i cherici colpevoli in
pellegrinaggio alle soglie degli apostoli e a Terrasanta.
</p>

<p>
In tale pellegrinaggio aveva attinto nuovo fervore il cavaliere Erlembaldo,
che si pose alla testa de' Patarini, e sembrandogli che i Nicolaiti avessero fatto
sommessione unicamente per ipocrisia, tolse a incalzarli (1066). Benedetto
da Anselmo di Baggio, ch'era divenuto papa, strappava dagli altari i preti
ammogliati, faceva popolo per respingere i nobili, che colle armi proteggevano
i prelati loro parenti. Questi fanno trucidare Arialdo; e invocano
l'imperatore, che intrude un altro arcivescovo; Erlembaldo repulsa gli
attacchi fin col saccheggio e coll'incendio, ed eretto in Milano un altro governo,
confisca i beni de' preti concubinarj, e domina, malgrado le armi e
le beffe avversarie, sinchè dai nobili è ucciso, e dal popolo onorato come
martire (1075); culto riconosciuto dalla Chiesa<a class="tag" id="tag56" href="#note56">[56]</a>.
</p>

<p>
Il messo dell'imperatore lodò l'assassinio, proscrisse i Patarini, elesse
nuovo arcivescovo; ma il popolo non sapea darsi pace che i beni della
Chiesa e le limosine andassero a pro de' ricchi e delle famiglie de' preti,
<span class="pagenum" id="Page_56">[56]</span>
e prevalse, e volle osservato il decreto del papa che imponeva il celibato.
Così sciolti dai legami di famiglia, i sacerdoti restarono una milizia dedicata
interamente al servizio della Chiesa e al vantaggio del popolo.
</p>

<p>
Torino apparteneva allora alla provincia ecclesiastica di Milano, e a
Cuniberto vescovo di quella città, san Pier Damiani diresse una lettera in
otto capitoli <i>Contra clericos intemperantes</i>, ove lo rimprovera d'aver mostrato
troppa connivenza verso i preti che tenevansi donne a modo di
mogli: del che tanto più si meraviglia, perchè sa che è austero ne' proprj
costumi, mentre chiude gli occhi sugli altrui; e perchè i suoi preti sono del
rimanente onesti e dati agli studj, e quando andarono a lui pareano un
coro di angeli luminosi<a class="tag" id="tag57" href="#note57">[57]</a>.
</p>

<p>
Anche il patriarca d'Aquileja, che dicemmo da un pezzo essersi sottratto a
Roma, allora vi si sottomise (1079), e nel ricevere il pallio prestò un giuramento,
che poi fu esteso a tutti i metropoliti e vescovi nominati direttamente
da Roma. In esso si obbligavano, come i vassalli verso i loro signori,
a serbare fedeltà al pontefice; non tramare contro di lui; difendere
la primazia della Chiesa romana e le giustizie di san Pietro; assistere ai
sinodi convocati dal papa, riceverne orrevolmente i legati; dappoi vi si
aggiunse di visitare ogni tre anni le soglie degli apostoli, e mandare a
render conto dell'amministrazione della diocesi; osservare le costituzioni
apostoliche, non alienare verun possesso della mensa.
</p>

<p>
Quest'autorità della Chiesa, recuperata colle abnegazioni del clero e col
suo sottomettersi a un capo, bisognava saldarla col togliere il diritto che i
signori laici arrogavansi d'investire i prelati, e di esigerne soggezione e servigi.
Se la Chiesa per sottrarsene avesse rinunziato alle temporalità, rimanea
destituita d'ogni considerazione e d'ogni giurisdizione, quando questa era
innestata al possesso delle terre. Se le conservasse senza formalità d'investitura,
i beni, che erano forse un terzo di quelli della cristianità, si
troverebbero sottratti all'autorità principesca, e sottomessi alla pontificia, la
quale sarebbesi ingagliardita a segno, da predominare ai re. Gregorio non
indietreggiava da quest'ultima conseguenza<a class="tag" id="tag58" href="#note58">[58]</a>, come il potrebbe fare l'età
nostra, annichilatasi in fatto davanti ai monarchi, mentre in parole ostenta
di contradirli e avversarli. Allora la libertà intendevasi in un senso molto
più pieno e positivo, e questa lotta del sacerdozio coll'impero, delle usurpazioni
dei governi colle naturali libertà, generò l'idea moderna dello Stato.
Se fonte del potere è Dio, e Dio è rappresentato in terra dal papa, questo è
superiore ai re. Se la società corrotta non può rigenerarsi che dalla Chiesa, è
necessario che questa sovrasti ai troni. E come superiore, già Gregorio VII
provedeva agli interessi anche temporali dei popoli; agli uni vietava il
trafficare di schiavi, ad altri rinfacciava i vizj, scomunicava re contumaci;
obbligò altri a continuar alla Chiesa l'omaggio con cui i predecessori ne
aveano compensata la tutela; volea ridurre uomini quei che i baroni teneano
<span class="pagenum" id="Page_57">[57]</span>
schiavi; tanto più efficace perchè nulla faceva per vantaggio o ambizione
sua personale, e sempre irremovibile come chi s'appoggia a dettati che
non ammettono dubbio e non consentono paure.
</p>

<p>
Da ciò quel che i moderni, inneggiatori d'un imperatore che insultò ad
un papa supplichevole, rinfacciano come la maggior tracotanza: il rappresentante
dei diritti del popolo e della morale, che umilia un tiranno depravato.
L'imperatore Enrico IV, oltre le turpitudini personali, avea violato la costituzione
giurata ai Sassoni. Questi ne portarono reclamo al papa, e il papa
ne ammonì ripetutamente Enrico. E perchè questi promise e mancò, citollo
a Roma onde giustificarsi, altrimenti lo dichiarava decaduto, e scioglieva i
popoli dall'obbedirlo (1076). Oggigiorno in simili emergenti si fan rivoluzioni,
barricate, sangue; allora i re erano eletti colla sottintesa condizione
che regnavano perchè meritevoli, cioè conforme a una moralità, che
non era diversa per essi che per tutti. Questa era sottoposta al giudizio
di un arbitro supremo; quand'egli proferisse ch'era violata, i popoli cessavano
dall'obbedire, e il re indegno era colpito da una pena tutta morale,
la scomunica, che mettea fuor delle comuni orazioni lui e le persone o le
provincie che gli continuassero la devozione. Nel paese scomunicato cessavano
quelle cerimonie religiose che consacrano tutti gli atti solenni della
vita, e consolano e rinfrancano l'anima nelle battaglie della vita. Chiuso
il tempio, immagine della città di Dio; non letizia d'organi, non richiamo
di campane; non più l'assoluzione per tranquillar le coscienze; non la santa
cena per refiziare lo spirito; non quelle feste ove il barone e il villano
trovavansi uniti e pari nella medesima preghiera: spente le lampade, velati
i crocifissi e le immagini edificanti; veruna solennità accompagnava
l'entrare e l'uscir dalla vita: insomma pareva non esistesse più mediatore
fra il peccatore e Dio. In secoli credenti questa pena era spaventosa, come
sarebbe ai nostri gaudenti il chiuder i teatri od i caffè; e il re colpito,
abbandonato da tutti, era costretto a sottomettersi.
</p>

<p>
Non è raro che la città di Roma imprechi a' suoi pontefici per favorire
altri re. Anche allora Cencio, prefetto della città, in nome di Enrico IV
contrariò Gregorio, lo aggredì tra le affettuose cerimonie della notte di Natale,
e afferratolo pei capelli, lo trasse al proprio palazzo. Il popolo, levatosi
a rumore, lo liberò, e a fatica il perdono di Gregorio salvò l'offensore.
</p>

<p>
Enrico imperatore, incapricciato in tali ostilità, v'era incalorito dal favore
de' prelati lombardi, lieti di veder umiliato quel che li frenava; ma quando
il papa lo scomunicò, Sassoni e Turingi ritiraronsi dall'ubbidirlo, e tutta
Germania applause al papa, che rappresentava la volontà e i diritti del popolo;
onde l'imperatore fu costretto venir a piedi di qua dell'Alpi, ed egli,
re delle spade, umiliarsi al re della giustizia, che, nel castello di Canossa
presso Reggio, lo fece aspettare tre giorni in abito di penitente (1077), poi
gli perdonò e l'ammise alla comunione. Presa l'ostia consacrata, Gregorio
<span class="pagenum" id="Page_58">[58]</span>
lo assolse, e appellando al giudizio di Dio se mai fosse reo d'alcuno dei
misfatti che erangli imputati dagli imperiali, ne inghiottì una metà; l'altra
porse ad Enrico perchè facesse altrettanto se si sentiva incolpevole. Potere
della coscienza! Enrico non ardì un atto che avrebbe risolta ogni questione,
e paventò il giudizio di Dio.
</p>

<p>
Indispettito, non compunto, tese insidie al papa, e reluttò, sicchè i
suoi lo deposero, e Gregorio, riconoscendo il surrogatogli Rodolfo di Svevia,
ideò di far un regno dell'Italia settentrionale e media, che fosse vassallo
della sede romana, come già l'erano i Normanni dell'Italia meridionale, e
a questo regno restasse subalterna la Germania, invece di sovraneggiarlo
com'essa allora faceva. Ma Enrico venne con buone armi, elesse un antipapa,
e Gregorio VII, profugo dalla sua città, come tante volte i suoi antecessori
e successori, morì a Salerno esclamando: «Amai la giustizia e odiai
l'iniquità; perciò finisco in esiglio» (1089).
</p>

<p>
Matilde, contessa di Toscana, il personaggio più potente allora in Italia,
ed uno de' più insigni del medioevo, aveva sostenuto Gregorio, e così sostenne
i suoi successori nella quistione sopravvissuta, e morendo lasciò
alla santa sede l'eredità de' suoi possessi, che, oltre la Toscana, il ducato di
Lucca e immensi territorj, comprendeano Parma, Modena, Reggio, Cremona,
Spoleto, Mantova, Ferrara ed altre città. In questi trovandosi mal
distinti i beni allodiali dai feudali, nuove quistioni ne originarono cogli
imperatori, ai quali ricadeano i feudi vacanti, e che col diritto del forte
occupavano anche la proprietà, e trovavano sempre fautori in Italia e nel
clero<a class="tag" id="tag59" href="#note59">[59]</a>.
</p>

<p>
Pasquale papa, volendo appianar ad ogni costo le differenze, si spinse
sino all'estrema concessione; cioè che gli ecclesiastici rinunziassero a tutti
i possessi temporali, coi castelli e i vassalli avuti dagli imperatori, purchè
gl'imperatori rinunziassero all'immorale diritto delle investiture. Nel suo
desiderio di pace non s'accorgeva ch'era impossibile spogliar i signori ecclesiastici,
tanto potenti, nè togliere ai nobili laici l'aspettativa di tanti benefizj.
In fatti sorse un'opposizione universale, e s'incalorì la guerra, dove la
città di Roma per lo più osteggiava il papa sinchè non l'avesse cacciato;
cacciatolo, tornava a volerlo.
</p>

<p>
A quel litigio, dove Voltaire non vide che una questione di cerimoniale,
mentre invece implicava la libertà umana, quattro soluzioni poteano
darsi. O annichilar il potere morale e l'elemento spirituale surrogandovi
la forza sfrenata, come voleano gl'imperatori. O annichilare l'ordine politico,
sublimando il papa come voleva Gregorio VII, ma vi repugnavano le
costituzioni nazionali. O come propose Pasquale II, separare affatto i due
ordini, isolandoli in modo che lo Stato non sorreggesse la Chiesa, nè questa
illuminasse lo Stato; al che si opponevano e i costumi e gl'interessi. Non
restava se non che il capo politico smettesse la nomina diretta dei vescovi
<span class="pagenum" id="Page_59">[59]</span>
e degli abbati, vigilando però sulle elezioni; e investendoli delle temporalità,
in modo che fossero preti insieme e vassalli, come il tempo portava.
Tal fu la transazione Calistina (23 settembre 1122), ove l'imperatore rinunziava
ad investire i prelati coll'anello e col pastorale, lasciando libera
l'elezione alle chiese; mentre Calisto II assentiva all'imperatore che le
elezioni de' vescovi e abbati del regno tedesco si facessero coll'assenso imperiale,
purchè senza simonia o violenza; l'eletto, prima d'essere consacrato,
bacierebbe lo scettro col quale eragli conferita dall'imperatore l'investitura
per tutti i beni e le regalie. In Italia e nelle altre parti dell'impero,
l'eletto, fra sei mesi dopo consacrato, riceverebbe l'investitura.
</p>

<p>
È la prima di quelle transazioni fra il potere spirituale e il temporale,
che si chiamano Concordati; e il concilio lateranese (1123), ch'è il primo
universale in Occidente, la confermò; poi il secondo lateranese (1139) rinnovò
la scomunica contro chi ricevesse l'investitura laicale.
</p>

<p>
In tale accordo il vantaggio restava tutto al poter secolare, perocchè l'imperatore
non recedeva da alcuna delle sue pretensioni, vedevasi confermato
l'alto dominio, e dirigeva le scelte. Ma la Chiesa sacrificava le eventualità
temporali al desiderio di far indipendente lo spirituale<a class="tag" id="tag60" href="#note60">[60]</a>. Dappoi l'imperatore
Lotario II rinunziò al diritto di assistere alle elezioni; e fu rimesso al
papa il decidere delle differenze che in tal fatto si suscitassero; come poco
a poco fu tolto ai principi il goder de' frutti de' benefizj vacanti, e dello spoglio
de' vescovi e abbati defunti.
</p>

<p>
Duranti questi fatti, l'autorità ecclesiastica dei papi erasi viepiù ingrandita
col restringere quella de' metropoliti, revocare a Roma la collazione di
molti benefizj; riservarsene le annate; sottrarre ai vescovi la giurisdizione
sui conventi e sui beni parrocchiali. Queste prerogative furono convalidate
dalle decretali del falso Isidoro. Così chiamossi una raccolta di leggi, che non
erano state realmente pubblicate dai papi, ma dove l'autore, tutt'altro che
ignorante e inetto, pare raccogliesse titoli antichi, trasformando in decreti
alcune allusioni del pontificale romano, o relazioni storiche, o brani di
lettere dei papi, dei codici di Teodosio e d'Alarico, della regola di san
Benedetto, del <i>Liber pontificalis</i> e d'altre autorità. Qualche volta adottò
titoli spurj; qualche volta alterò, pure quelle norme doveano esser conformi
alle istituzioni vigenti nella Chiesa, perocchè furono accolte senza ostacolo,
e sinodi e papi le citarono, e altri compilatori fondaronsi su di esse, finchè
al rinascere della critica i Cattolici le posero in dubbio, ben prima dei
Protestanti<a class="tag" id="tag61" href="#note61">[61]</a>.
</p>

<p>
Un grave colpo al cristianesimo avea dato l'arabo Maometto, predicando
una religione, desunta dalle credenze ebraiche e cristiane, e colla pretenzione
di semplificarle; asserendo l'assoluta unità di Dio, cioè escludendo la
trinità delle persone<a class="tag" id="tag62" href="#note62">[62]</a>; non vedendo perciò in Cristo che un profeta come
Mosè, come Maometto; proibendo ogni rappresentazione della divinità;
<span class="pagenum" id="Page_60">[60]</span>
indulgendo alla poligamia e alle inclinazioni della carne, e propagando la
sua religione colla spada. Così conquistata gran parte dell'Asia e dell'Africa,
la dinastia degli Aglabiti di Cairoan venne a invadere la Sicilia (827), e
vi piantò lo stendardo del profeta, che ben presto passò anche sul continente
d'Italia.
</p>

<p>
I Cristiani dovettero allora soffrire persecuzioni dall'intollerante apostolato
musulmano, e probabilmente alcuni avranno abbracciata la religione
de' vincitori. I pontefici ebbero dunque l'impresa e di salvare i dominj loro
da questi nuovi invasori, che minacciavano fin Roma, e di impedire la diffusione
delle loro dottrine e de' loro costumi. E poichè essi aveano occupato
la Terrasanta, teatro della redenzione e meta di devoti pellegrinaggi
da tutto il mondo, i papi eccitarono l'Europa a muoversi per liberarla,
come fecesi nelle crociate. Queste imprese, ch'erano un indirizzo dato dalla
Chiesa alla forza e al sentimento esuberanti, verso uno scopo religioso e civile,
dovettero ingrandire il potere de' papi che le intimavano, le benedivano,
le dirigevano, e che investivano i principi e i vescovi de' paesi recuperati.
</p>

<p>
Di rimpatto la potenza degli imperatori in Italia era stata attenuata dal
costituirsi de' Comuni. Questi aveano poco a poco recuperato i diritti civili,
sostenuti sempre dagli ecclesiastici, e massime dai vescovi, i quali, ottenendo
che le città di loro residenza restassero immuni dalla giurisdizione dei conti,
e sottoposte alla loro propria, aveano agevolato la costituzione de' municipj.
Sempre più rinforzandosi, questi fondavano l'eguaglianza popolare,
eleggevano magistrati proprj, rendevano giustizia secondo leggi fatte dai
loro parlamenti, o ripristinavano le romane, e faceansi guerra dall'uno all'altro,
deplorabile conseguenza ma pur sintomo di libertà. Gli imperatori
o doveano combattere in Germania per le disputate elezioni, o campeggiavano
in Terrasanta, o cozzavano coi papi per le investiture; laonde nè potevano
sostenere colle loro armi i baroni, nè opprimer i Comuni, che assodavansi
collo spossessare i dinasti vicini.
</p>

<p>
Quel movimento repubblicano, sebbene originato e favorito dal clero, riusciva
però nulla meno che favorevole all'autorità temporale de' pontefici. In
Francia Abelardo (1079-1142), noto ancor più pe' suoi malincontrati amori
che per l'ardimento filosofico, accoppiando la dialettica colla teologia, avea
voluto far precedere la scienza alla fede, anzichè considerar quella come uno
sviluppo di questa, e la sottoponeva al giudizio individuale, quasi coll'esame
e col dubbio si progredisse. Lo aveva udito un bresciano di nome Arnaldo,
mutatosi dal mestier delle armi alla cocolla, e ne portò le idee in Italia.
Bel parlatore, cominciò come tutti i novatori dal rimbrottare i costumi
del clero; donde passò a battere la potenza ecclesiastica; repugnare al buon
diritto e al vangelo che il clero possedesse beni, i vescovi regalie; ma dovrebbero
restituire ai principi i possessi che ne aveano ricevuto, e ridursi
<span class="pagenum" id="Page_61">[61]</span>
all'apostolica, a viver di decime e di spontanee oblazioni. Non intendendo
la libertà nuova, vagheggiava quella che apparivagli ne' libri classici, blandendo
idee che sempre diedero per lo genio al popol nostro. Piaceva a questo
pel dolce suono di repubblica: piaceva ai signori laici, che teneano feudi
dagli ecclesiastici, e speravano emanciparsene; e formò una fazione detta
de' Politici, che dal dir ingiurie al pontefice passava a negargli obbedienza.
</p>

<p>
Roma era allora circondata da baroni e da Comuni, che aspiravano del pari
all'indipendenza; dentro era straziata da due fazioni, guidate dai Frangipani
e da Pier di Leone, che pretendeano usurpar i beni delle chiese, ed eleggere
a voglia papi e antipapi. Con costoro ebbe capiglie Innocenzo II (1130), che
costretto andar fuggiasco in Germania, in Francia, in Inghilterra, ebbe sostegno
l'eloquenza di san Bernardo, fondatore dell'ordine de' Cistercensi. Dall'imperator
Lotario ricondotto a Roma, il papa doveva tenersi munito in Laterano,
mentre l'antipapa Anacleto fortificavasi in Vaticano (1133). Ma ben
presto i Normanni che, colla solita facilità, aveano acquistato le due Sicilie,
fecero di queste omaggio al papa, chiedendogliene l'investitura; poi radunato
in Laterano l'<span class="scp">XI</span> concilio ecumenico, ai 2000 prelati raccolti il papa
diceva: «Sapete che Roma è metropoli del mondo; che le dignità ecclesiastiche
si ricevono per concessione del sommo pontefice siccome feudo; nè
altrimenti possono legittimamente possedersi».
</p>

<p>
Malgrado l'opposizione di san Bernardo, Arnaldo riuscì a ribellare la
città (1141), che gridò la repubblica, e pose un senato di 56 membri, decretando
in nome di questo e del popolo. E un amico di Arnaldo fu
scelto per nuovo papa col nome di Celestino II, ma questi cessò ben presto
dal favorirlo; ed anche il popolo recosselo in sinistro, dimodochè dovette
fuggire, e ricoverarsi a Zurigo. Quivi anticipate le declamazioni di Zuinglio
contro la Chiesa, passò in Francia e in Germania, sempre inseguito dall'occhio
e dalla voce di san Bernardo.
</p>

<p>
Coi sussidj, che mai non mancano a chi guerreggia la Chiesa, soldò 2000
Svizzeri, e con questa forza venale tornato a Roma, ripristinò la magistratura
repubblicana; e invasato da reminiscenze di libri, rinnovò i consoli
e i tribuni; ideava un ordine equestre, che fosse medio fra il popolare e
il senatorio; al papa non lasciava che i giudizj ecclesiastici, mentre l'autorità
imperiale supremava.
</p>

<p>
Bastano le più vicine memorie per ricordarci come il popolo romano
s'inebbrii di siffatte idee; e come all'entusiasmo dell'applauso si accoppii
l'entusiasmo dell'ira. Mentre osannavano quell'intempestiva restaurazione,
i Romani gettavansi a furia sulle torri dei baroni, sui palazzi degli avversi
e de' cardinali, e anche sulle loro persone; abolivano il prefetto della
città; negavano obbedienza al nuovo papa Eugenio III (1145), il quale dovette
coll'armi domar quella gente che san Bernardo qualificava proterva e fastosa,
disavvezza dalla pace, avvezza solo al tumulto; immite, intrattabile, non
<span class="pagenum" id="Page_62">[62]</span>
sottomessa se non quando le manchi forza di resistere. E questa prevalse, e
cacciò il papa che andò esule in Francia, sicchè Bernardo scriveva: «Ecco
l'erede di Pietro, per opera vostra espulso dalla sede e dalla città di san
Pietro; ecco per le vostre mani spogliati de' beni e delle case loro i cardinali
e i vescovi ministri del Signore. O popolo stolto e disennato! I padri
vostri resero Roma donna del mondo; voi v'industriate di renderla favola
delle genti. Or ch'è divenuta Roma? miratela; un corpo informe senza
testa, una fronte incavata senz'occhi, un volto privo di luce. Apri, infelice
popolo, apri una volta gli occhi, e guarda la desolazione che ti sovrasta.
Come in brev'ora lo splendore di tua gloria s'è offuscato! fatta sei come
vedova, tu ch'eri la signora delle nazioni, la regina dei regni. Eppur
questi non sono che principj de' mali; più gravi calamità ti minacciano,
se più ti ostini nella fellonia»<a class="tag" id="tag63" href="#note63">[63]</a>.
</p>

<p>
Intanto i repubblicani invitavano l'imperatore Corrado III, vantando d'avere
operato solo per restituire a Roma l'ecclissato splendore; e secondo la
storia, le prediche d'Arnaldo e il voto de' giureconsulti classici, voleano
riformare lo statuto, assicurando illimitata autorità al principe. Ma ai nobili
premea di conservar le loro prerogative, a fronte dell'imperatore come del
papa; e quando il popolo trucidò il cardinale di santa Prudenziana (1154),
il nuovo papa Adriano IV diede l'insolito esempio di metter all'interdetto la
capitale del cristianesimo, finchè non ne fosse espulso Arnaldo. Commosso
dal vedersi negati i sacramenti all'avvicinar della Pasqua, il popolo cacciò
Arnaldo, che rifuggì presso un conte di Campania.
</p>

<p>
Intanto era venuto imperatore di Germania Federico Barbarossa, risoluto
di ripristinar l'autorità imperiale, scassinata in Italia dal costituirsi de' Comuni,
riformare il sistema ecclesiastico, il feudale, il municipale. Son divulgatissime
le costui imprese in Lombardia; nè noi dobbiamo ricordare se
non che, mentre Milano gli resisteva, egli mosse a Roma per esser coronato.
</p>

<p>
Quivi trovò in piedi la repubblica istituita da Arnaldo, la quale, ristretto
il papa nella città Leonina, gl'intimava rinunziasse ad ogni podestà temporale,
e s'accontentasse del regno che non è di questo mondo. I repubblicani
speravano prevarrebbe in Federico l'antica nimicizia contro i papi; ma egli,
uom dell'ordine, astiava le rivoluzioni, e questo slancio della gran città
verso la forma che fu sempre prediletta in Italia, ma che ridurrebbe al nulla
la prerogativa imperiale. Pertanto (1153) avuto nelle mani Arnaldo, lo
consegnò al prefetto imperiale della città. A questo l'esser presente l'imperatore
conferiva pieni poteri, elidendo ogni contrasto de' preti; sicchè egli
fece, come eretico e ribelle, strangolare Arnaldo, ardere in piazza del Popolo,
e gettarne le ceneri nel Tevere. La turba accorse come ad ogni spettacolo;
gli scrittori applaudirono; Goffredo di Viterbo canta:
</p>

<div class="poem">
<p><i>Dogmata cujus erant quasi pervertentia mundum</i></p>
<p class="i2"><i>Strangulat hunc laqueus, ignis et unda vehunt</i><a class="tag" id="tag64" href="#note64">[64]</a>:</p>
</div>

<p>
<span class="pagenum" id="Page_63">[63]</span>
Gunter nel <i>Ligurino</i> dice s'era fatto reo contro ambedue le maestà:
</p>

<div class="poem">
<p class="i4"><i>sic læsus stultus utraque</i></p>
<p><i>Majestate reum geminæ se fecerat aulæ</i>;</p>
</div>

<p>
nè alcun contemporaneo lo compiange, o nega gli aberramenti suoi. Solo
nel secolo passato si cominciò a presentarlo come una vittima della tirannide
papale, come un precursore de' riformatori del cinquecento, o dei
Giansenisti del seicento<a class="tag" id="tag65" href="#note65">[65]</a>.
</p>

<p>
Nelle avventure di lui, come in tutto il conflitto che descriviamo, non fu
abbastanza distinta la lotta dei laici coi cherici, da quella dell'autorità imperiale
coll'autorità pontifizia: differenza troppo notevole. In fondo gl'imperatori,
sebbene con maggior misura, sostenevano quel che oggi la rivoluzione:
la Chiesa, congregazione spirituale, non aver bisogno di temporalità;
queste metter ostacolo ai principi, e però dover cessare, necessaria essendo
l'unità del comando, nè esser vero principe chi ha un superiore. Rispondeasi:
la Chiesa sovrasta a tutti i diritti, perchè è la fonte di questi; nè si dà diritto
quando essa nol voglia riconoscere; esistendo divinamente, e assolutamente
essa non tien conto che di se medesima. La legge, l'ubbidienza derivano da
Dio: dacchè il principe le rompe, perde, quant'è da lui, il diritto di comandare,
e la coscienza il dover di obbedire. La giustizia è il bene armato,
la legge morale armata, sicchè bisogna rimanga in mani morali e legittime.
Più si restringe la Chiesa, più fa duopo estender la forza che la surroga.
</p>

<p>
I fautori della Chiesa nominavansi Guelfi; Ghibellini i sostenitori dell'impero,
ma entrambi i partiti riconoscevano un principio superiore a tutte
le rivoluzioni, la distinzione del potere temporale dall'ecclesiastico, dello
spirito dalla legge, della fede dal diritto, della coscienza dell'individuo dal
vigore della società, dell'unità umana dall'unità civile. Il prevalere d'una
di queste tesi porta necessariamente l'antitesi dell'altra: se la Chiesa si fa
democratica col popolo, l'impero si fa democratico colla plebe: se i Guelfi
stabiliscono l'eguaglianza, i Ghibellini vogliono tutelarla colla legge; se
prevale l'idea della libertà individuale, bisogna frenarla colla potenza sociale.
</p>

<p>
Questi partiti si spiegarono massimamente sotto i due Federichi di Svevia.
Il primo credette potere nella gagliarda mano schiacciare le libertà comunali
e la Chiesa: ma a Venezia dovette piegar il collo sotto al piede del
papa, che esclamò, <i>Super aspidem et basiliscum ambulabis</i><a class="tag" id="tag66" href="#note66">[66]</a>, e per sua
mediazione pacificato colle città lombarde, riconobbe l'indipendenza di queste,
e andò a morire in Terrasanta.
</p>

<p>
La sua discendenza rinnovò il cozzo coi papi, anche per l'eredità della
contessa Matilde, sicchè essi favorirono l'elezione di Ottone di Baviera. E
questi, davanti a tre legati pontifizj prestò questo giuramento (1201):
</p>

<p>
«Io Ottone, per la grazia di Dio, prometto e giuro proteggere con ogni
<span class="pagenum" id="Page_64">[64]</span>
mia forza e di buona fede il signor papa Innocenzo, i suoi successori e la
Chiesa romana in tutti i dominj loro, feudi, diritti, quali sono definiti
dagli atti di molti imperatori, da Lodovico Pio sino a noi; non turbarli
in quel che già hanno acquistato; ajutarli in quel che lor resta ad acquistare,
se il papa me lo ordini quando sarò chiamato alla sedia apostolica
per la corona. Inoltre presterò il braccio alla Chiesa romana per difendere
il regno di Sicilia, mostrando al signore papa Innocenzo obbedienza e
onore, come costumarono i pii imperatori cattolici fino a quest'oggi.
Quanto all'assicurare i diritti e le consuetudini del popolo romano, e
delle leghe Lombarda e Toscana, m'atterrò ai consigli e alle intenzioni
della santa Sede, e così in ciò che concerne la pace col re di Francia. Se
la Chiesa romana venisse in guerra per cagion mia, le somministrerò
denaro secondo i miei mezzi. Il presente giuramento sarà rinnovato a
voce e in iscritto quando otterrò la corona imperiale».
</p>

<p>
Ai Tedeschi spiacque siffatta sommessione; altrettanto sarebbe dovuta
gradire agli Italiani, de' quali assicurava l'indipendenza come della Chiesa;
ma ben presto Ottone, venuto qua co' suoi Tedeschi, disgustò i nostri e il papa,
che lo scomunicò, e gli eresse incontro Federico II, nipote del Barbarossa.
Questo allievo e favorito dei papi, ben presto divenne il più dichiarato
loro avversario, e ravvivò la lotta delle investiture, colle vicende che in altri
lavori noi divisammo più che non occorra in questo speciale.
</p>

<p>
Innocenzo III, uno de' pontefici più insigni per scienza e virtù, convocò il
XII concilio ecumenico lateranense (1215), dove assisteano quattrocendodici
vescovi, ottocento abati, ambasciadori di tutta cristianità; vi fu letto un
discorso sulle prerogative del papa, e acciocchè anche i laici lo comprendessero,
venne ripetuto in spagnuolo, francese, tedesco; fu esposta la dottrina
cattolica contro Albigesi e Valdesi ed altri eretici, scomunicando il signore
che non purga il suo paese da questi: colla parola <i>transustanziazione</i> si
espresse il cambiamento operato nell'eucaristia: fu imposto a tutti i fedeli
di confessarsi e comunicarsi almeno alla Pasqua.
</p>

<p>
Innocenzo attese a riformar la costituzione interna della Chiesa mediante
lo spirito mistico con cui i Francescani operavano sulle classi basse, e
i mezzi legali con cui i Domenicani difendeano la società feudale e religiosa.
Onde far che le istituzioni civili non si togliessero dall'ombra del trono papale,
e impedire che la società laica invadesse la ecclesiastica, volle ridurre
in atto i concetti di Gregorio VII intorno alla supremazia del papa. Era allora
dottrina comune ai canonisti e ai politici che tutta la cristianità gravita
attorno a due centri: il papa e l'imperatore, delegati da Dio a governar le
cose spirituali e temporali. Nessun altro ideale conosceasi in fatto di governo,
e se ne valeano i due poteri per impedir sia le usurpazioni dell'uno sull'altro,
sia le pretensioni de' baroni o de' cittadini; l'eresia al par della ribellione:
due mali (dice Pier dalle Vigne) cui la Provvidenza preparò non due
<span class="pagenum" id="Page_65">[65]</span>
rimedj ma un solo sotto duplice forma: il balsamo della potenza sacerdotale
e la forza della spada imperiale.
</p>

<p>
Tale era dottrinalmente la quistione: ma nel fatto ciascuno di questi due
fanali della via sociale aspirava a splender unico; e si osteggiavano colle
armi e colle scomuniche. Ma due podestà, diverse eppure non opposte, con
idee e linguaggio differenti, non possono intendersi, sicchè nè la violenza
riesce nè la discussione.
</p>

<p>
Federico II, ricco delle doti più belle e più ammirate, dotto, poeta, guerriero,
legislatore, a guisa dei re moderni abborriva le libertà municipali, e
la religione voleva ridurre a ramo dell'amministrazione. Pel primo scopo
lungamente contese colle repubbliche dell'Italia superiore, e se non riuscì a
spegnerle, impedì si estendessero anche al resto d'Italia, e costituissero
l'intera penisola in un sistema, che potea divenir modello all'Europa e cambiarne
i destini.
</p>

<p>
Uomo d'ordine, vide negli eretici dei disobbedienti e ribelli, e condannò
senza esame le sêtte dualiste, ridestando le più severe leggi imperiali. Fece
il solenne trasporto delle reliquie di <i>san</i> Carlomagno: onorò quelle della
<i>buona santa</i> Elisabetta d'Ungheria, sul cui capo posò una corona d'oro,
attestandone pubblicamente i miracoli. Pure dai papi è tacciato di eresie;
ma quali fossero non è precisato.
</p>

<p>
Veneratore della civiltà pagana, usava e abusava dei titoli divini che l'adulazione
del basso impero aveva attribuiti agli imperatori. A suo figlio Corrado
diceva «stirpe divina del sangue de' Cesari», e <i>diva mater nostra</i> alla regina
Costanza; i suoi cortigiani applicavano a lui frasi scritturali: Terra promessa,
Betlem della marca d'Ancona la città di Jesi ove nacque: egli il giusto disceso
dalle nubi, e su cui i cieli versano la rugiada; egli il Signore a cui
avviarsi camminando sulle acque; egli <i>antistite</i>, cooperatore e vicario di
Dio, immagine visibile dell'intelligenza celeste. Pier dalle Vigne suo segretario
era denominato suo primo apostolo, nuovo Pietro, destinato a confermar
la fede altrui, dacchè l'imperatore gli disse: «Pietro, poichè tu mi
ami, pasci le mie pecorelle»; eretto a fronte al falso vicario di Cristo,
per esser vicario vero governando secondo la giustizia, istruendo, riformando
per mezzo della fede; su questa pietra angolare fondasi la nuova
Chiesa imperiale (<i>in cujus petra fundatur imperialis ecclesia</i>); su lui
riposò Augusto quando celebrò la cena co' suoi apostoli; ciò ch'egli chiude
nessun altro apre; nessun chiude ciò ch'egli aperse: Pietro di Galilea
rinegò tre volte il suo maestro, Pietro di Capua non v'è pericolo che
neghi il suo, neppur una volta<a class="tag" id="tag67" href="#note67">[67]</a>.
</p>

<p>
Così da un lato profanavansi le memorie sante, dall'altro tornavasi verso
quell'antichità, a cui non repugnava la pretensione di governar le coscienze
non meno che i corpi, e Federico fantasticava una supremazia religiosa, simile
a quella degli imperatori greci e dei musulmani, che congiungevano i due
<span class="pagenum" id="Page_66">[66]</span>
poteri; e invidiava Vatace imperator d'Oriente, che nulla aveva a temere dalla
indipendenza de' preti, e lo persuadeva a non acconsentire alla riunione
della Chiesa greca colla romana che era scismatica. E poichè sentiva di
non bastare a lottar col papa, divisava spartire la cristianità in tante
Chiese nazionali, dove il re fosse anche pontefice, e così il conflitto divenisse
impossibile.
</p>

<p>
Tutto ciò sembra costituirlo quel che oggi diremmo un materialista
incredulo, o se vogliasi, un politico indifferente; difetto ben raro in
quei secoli. Raccontano che, traversando un campo spigato, dicesse ai
suoi seguaci: «Badate a non far guasto, giacchè quei grani potrebbero divenire
corpo di Cristo». E veduta la Palestina, esclamò: «Se Dio avesse
conosciuto Napoli, certo non sceglieva questa per terra prediletta». E
metteva in burla il parto della Vergine, il viatico ed altri dogmi, quasi
repugnassero alla ragione e alla natura. Scandolezzava poi col tener a tavola
ambasciadori musulmani insieme coi vescovi; guardie arabe custodivano
il suo corpo e le sue fortezze; odalische allietavano i suoi riposi
abbelliti da rarità orientali e dalle voluttà che avea vedute presso gli emiri
di Sicilia e gli sceichi dell'Asia; i Musulmani stessi lo consideravano come
un loro credente, <i>perchè educato in Sicilia</i>, e un d'essi avendo, in presenza
di lui, proferito un versetto del Corano che nega la divinità di Cristo, egli
vietò di infliggergli alcun castigo.
</p>

<p>
Si disse che egli avesse chiamato Mosè, Cristo e Maometto tre impostori,
e l'asseriva Gregorio IX scomunicandolo. Nell'abitudine del medioevo di
atteggiare ogni idea in un fatto, il motto trasformossi in un libro <i>Dei tre
impostori</i>. Quest'opuscolo venne attribuito a chiunque voleasi denigrare: ad
Averroé, a Federico II, a Pier dalle Vigne, ad Arnaldo di Villanuova, a Bonifazio
VIII, al Boccaccio, al Poggio, all'Aretino, al Machiavello, al Pomponazio,
al Cardano, all'Ochino, al Campanella, a Giordano Bruno, al Vanino,
per non dir che dei nostri, ma da nessuno fu veduto. Veramente perirono
anche i libri de' Gnostici, de' Manichei, degli Albigesi: distruzione non
difficile quando mancava la stampa; anche dopo inventata questa perirono
alcune opere, come quella del <i>Sacrifizio di Cristo</i> di cui appena testè si
fece lo scoprimento: pure il libro <i>Dei tre impostori</i> noi crediamo non esistesse
mai, ma simboleggiasse l'incredulità materiale, derivata dagli Arabi.
</p>

<p>
L'origine stessa della costoro religione era un'eresia; prendeano a edificare
una terza Chiesa accanto alla giudaica e alla cristiana; molti filosofi di
quella gente consideravano le tre siccome pari, e siccome sviluppo l'una
dell'altra; di tutte con egual libertà discutevano, e con maggiore il <i>gran
commentatore</i> Averroé, che tratta di ciarlieri i teologi, e di fantasie le
dispute su qualsiasi religione.
</p>

<p>
Tormentato dalla febbre del sapere, Federico lo cercava interrogando anche
i sapienti musulmani. Ad essi nel 1240 presentò varie quistioni, sull'eternità
<span class="pagenum" id="Page_67">[67]</span>
del mondo, il valore e numero delle categorie, la natura dell'anima,
il metodo che conviene alla metafisica e alla teologia. Non soddisfatto
da alcuno, s'indirizzò al califo almoade Rascid per sapere ove dimorasse
Ibn Sabin di Murcia, e saputolo, mandògli quelle dimande. Il dotto arabo
rispose come un pedante che vuol mostrare più scienza che non abbia, e
finge esser costretto a dissimulare il troppo più che sa; a tu per tu coll'imperatore,
o con sapienti da lui mandati, direbbe altre cose secrete, perocchè,
soggiunge, se i dottori fossero certi che io risposi a certi punti, mi guarderebbero
con orrore, e non so se Dio colla sua bontà e sapienza mi camperebbe
dalle loro mani<a class="tag" id="tag68" href="#note68">[68]</a>.
</p>

<p>
L'eresia di Federico era più pratica, e consisteva nel voler sostituire se
stesso al papa, usurpare le funzioni del sacerdozio, far moneta coi vasi sacri,
deporre e istituir prelati, e da questi pretendere segni di sommessione e
quasi d'adorazione; e mentre sprezzava la Chiesa perchè non fa più miracoli,
voleva ricondurla alla semplicità primitiva.
</p>

<p>
Per ciò, e per aver giurato di andare alla crociata, poi mentito; andatovi
poi, aver patteggiato co' Musulmani, anzichè sterminarli, Gregorio IX lo
scomunicò. Federico s'appella a un concilio generale, e Gregorio lo convoca
a Roma (1241), poi Innocenzo IV un altro a Lione (1245), ove la
Chiesa riunita, e per essa il vicario di Cristo, dichiarano Federico convinto
di sacrilegio ed eresia, scaduto dall'impero, dispensati i sudditi dall'obbedirgli.
Pier dalle Vigne avea composto un trattato <i>De consolatione</i>,
uno <i>De potestate imperiali</i>, e credesi il libello <i>Paro figuralis</i>, ove nel pavone
raffigura Innocenzo IV al concilio di Lione, circondato di colombe,
tortore, oche, anitre, passeri, rondini, figuranti i cardinali, i vescovi, gli
abati d'ogni colore, i cittadini, i mendicanti; il gallo rappresenta il re di
Francia, la pica i Guelfi, il corvo i Ghibellini; l'aquila l'imperatore; gli
uccelli grifagni Tedeschi, Siciliani, Spagnuoli. Il libercolo non trae valore
che dall'opportunità, ma mostra come le nazioni d'Europa non fossero così
estranie fra loro, come darebbe a supporre la asserita barbarie; e che già la
letteratura militante elaborava l'opinione pubblica. In fatti Federico le proprie
discolpe diramò ai principi, mostrandosi eretico appunto nell'atto che
voleva scolparsene, poichè gli incitava contro il papa: «Come mai soffrite
d'obbedire a figli di vostri sudditi? La Chiesa è divenuta affatto mondana;
i suoi ministri, inebriati delle delizie terrestri, non badano guari al Signore;
uniamoci, e vigiliamo insieme, affinchè, privati d'ogni superfluo,
costoro servano all'Altissimo, contenti di poco... Assisteteci contro la superbia
di questi prelati, acciocchè possiamo rassodar la Chiesa dandole le
guide più degne, e riformare pel suo bene e per la gloria di Dio, com'è nostro
dovere. Ve' come essi impinguano di limosine! Gonfi d'ambizione,
aspettano che tutto il Giordano coli nelle loro bocche. Quanto denaro risparmiereste
sbrattandovi da codesti scribi e farisei! ai quali se tendete la
<span class="pagenum" id="Page_68">[68]</span>
mano, essi pigliano tutto il braccio; e voi somigliate all'uccello preso nella
ragna che, più cerca fuggire, più s'accalappia. Intenzion mia fu sempre ricondurre
gli ecclesiastici, e principalmente i più grandi, a tale stato che
perseverino sin al fine nelle vie che furono quelle della Chiesa primitiva,
menando una vita apostolica, e mostrandosi umili come Gesù Cristo<a class="tag" id="tag69" href="#note69">[69]</a>.
Noi crediamo far opera di carità togliendo a costoro i tesori di cui sono
satolli per loro eterna dannazione».
</p>

<p>
Ipocrito! se tanto ti sta a cuore la loro salute, perchè non ne lasci a loro
stessi la cura? perchè inviti a spogliarli, come poi farà Lutero? Questi
pure griderà di tornar la Chiesa alla purità primitiva, e con ciò provocherà
tre secoli di guerre e dissidj. E come lui, Federico seminava il concetto
di nazionalizzar le Chiese in tutta Europa; e già in Germania, sia per favorire
al loro tedesco, sia per l'antica avversione alle cose italiane, varj vescovi e
capitoli più non badavano alle ordinanze pontifizie, e persone senza nome giravano
liberamente dicendo: «Che scomuniche? che papa? Egli è così tristo,
che neppur s'ha da parlarne; piuttosto predicate per Federico imperatore e
suo figlio Corrado; essi perfetti; essi re galantuomini».
</p>

<p>
Di sottomettere la Chiesa allo Stato fece Federico il tentativo nel regno
delle Sicilie, ove già la dominazione de' Greci e degli Arabi aveva abituato
a una tal condizione di cose. I Normanni eransi provati a delimitare i
mutui poteri mediante que' concordati, che il nostro secolo bestemmia senza
pur conoscerli, e a cui vuol sostituire la formola assurda della assoluta indipendenza
delle due potestà. I trattati conchiusi coi due Guglielmi, con Tancredi,
con Costanza imperatrice emanciparono più o meno la società civile;
ma Federico, infatuato della propria persona e della propria autorità, cercò
sottrarnela affatto; negò al papa l'omaggio che doveagli come re di Sicilia;
vi mutò leggi, crebbe tributi, levò soldati senza consenso del pontefice. Per
ricolpo Innocenzo IV pubblicò più tardi la famosa bolla 8 dicembre 1248,
che tendeva ad assorbir lo Stato nella Chiesa, escludendo ogni intervenzione
laica dalla nomina de' prelati, dispensando questi dal giuramento al sovrano
e dalla giurisdizione laica, civile o criminale; autorizzando i possessori di
beni ecclesiastici a fortificar i castelli, rialzare le ville, ripopolare le distrutte,
senza bisogno di regia placitazione.
</p>

<p>
L'imperatore rispose con supplizj, paragonando ad eretici i fautori del
papa, e sè stesso al profeta Elia che purgò Israele dai sacerdoti di Baal; e
così sotto pena di morte si dovette riconoscere che solo capo della Chiesa
è il capo dello Stato.
</p>

<p>
Il popolo non aveva mezzo d'esprimere le sue proteste, e i cortigiani, che
soli scrissero, ci dicono come fosse lietamente obbedito l'imperatore, rappresentante
del Dio vivo; e dalle stesse loro adulazioni traspare come, senza innovar
il dogma, Federico II tendesse a render il papa cappellano dell'imperatore.
Se fosse riuscito, l'aquila tedesca avrebbe surrogata la croce italiana, e
<span class="pagenum" id="Page_69">[69]</span>
tutta Europa avrebbe presentato il tristo spettacolo che scorgesi a Costantinopoli
e a Mosca; la podestà spirituale serva alla temporale; il papa ridotto
a registrare i decreti di Cesare; il quale, come il czar o come il sultano,
avrebbe avuto impero assoluto sul clero e sui laici. Un papa che obbediva
a un imperatore avrebbe cessato d'ispirare fiducia o d'imporre riverenza ai
paesi estremi: Toledo e Reims, Cantorbery e Vienna avrebber preso per
sè porzione dell'autorità di esso; tutti i patriarchi, tutti i principi ecclesiastici
di Germania avrebbero voluto dirsi pari al pontefice; il quale si
sarebbe trovato ridotto a null'altro che figurare in qualche cerimonia, e
disputare sulla consustanzialità e sul <i>filioque</i>.
</p>

<p>
Roma lo vide: vide come quest'esempio sarebbe funesto in tutto l'Occidente,
e sostenne la lotta dei Lombardi, di Venezia, di Genova contro Federico.
Persuaso egli che bisognava colpir la testa, si diresse sopra Roma,
ma il popolo la difese, e salvò il poter temporale e con esso l'indipendenza
del papa, e respinse Federico anche quando due altre volte vi si accostò.
</p>

<p>
Vinto sul terreno politico, invase il religioso, cercando sottrarre al
papa il governo delle anime; cercò tirar dalla sua i frati mendicanti,
carezzando il loro generale frate Elia, ma non riuscì: fomentò gli eretici,
sol perchè avversi a Roma, e così propagavasi anche in Italia la negazione.
Pure il popolo ascoltava al papa, suo rappresentante; e ai frati
e ai preti, immediati suoi consiglieri e amici, e a sant'Ambrogio Sansedone,
a santa Rosa da Viterbo, a sant'Antonio da Padova, al beato Giordano
Forzaté, ad altri che Federico perseguitava con armi, legulei e carceri.
Poi Dio mandò al superbo il flagello dei re, il sospetto; e credendosi tradito
da amici e parenti, mandò al supplizio molti e lo stesso Pier dalle Vigne:
e benchè fosse un de' più insigni talenti del medioevo, e durasse trentadue
anni d'impero, nulla compì di grande, perchè, com'ebbe a dire il
contemporaneo san Luigi di Francia, «fe guerra a Dio coi doni suoi»:
e al suo sepolcro il popolo guardava tra meraviglia e spavento, riflettendo
che sarebbe stato senza pari sulla terra «se avesse amato l'anima sua».
</p>

<p>
Sulla sua discendenza parve pesare l'anatema, trovandosi a guerra coi
popoli e tra loro. Manfredi, bastardo di Federico, usurpato il regno di Sicilia,
periva nella battaglia di Benevento; Corradino, ultimo di quel sangue,
moriva sul patibolo di Napoli. Il nome di Federico II restò fra gli antesignani
della riforma: nel secolo seguente un cronista svizzero ne invocava
e prediceva la resurrezione per riformar la Chiesa; i primi apostoli del
protestantismo si giovarono degli argomenti di lui e di Pier dalle Vigne.
Un riscontro moderno possiamo trovargli in Enrico VIII, che al luogo di Pier
dalle Vigne ebbe Tommaso Cromwel, e che, al par di Federigo, proclamava
lo scisma da una parte, dall'altra bruciava gli eretici: ma l'opinione al tempo
di Federico era volta tutt'altrimenti, e ne vennero infiniti mali al suo secolo
e lo sterminio della sua famiglia. Il patetico fine di questa dee compatirsi
<span class="pagenum" id="Page_70">[70]</span>
da tutti, può deplorarsi dagli avvocati della monarchia assoluta e del diritto
divino dei re, ma i liberali dovran riconoscere che essa fu osteggiata per la
libertà del popolo, per l'indipendenza delle varie nazioni, la quale sarebbe
dovuta soccombere a un impero che avesse assorbito anche la potestà spirituale.
Che i papi trascendessero lo credette fin il pio re san Luigi, ma
furono stromenti della Provvidenza a un grande scopo, il progresso civile,
e la costituzione delle nazionalità<a class="tag" id="tag70" href="#note70">[70]</a>.
</p>

<p>
Spenta la famiglia di Svevia, al concilio ecumenico IV di Lione (1274)
comparve un messo di Rodolfo d'Habsburg, povero conte dell'Argovia che
era stato eletto imperatore, e che non avendo puntigli ereditarj, sentiva l'opportunità
di terminar questo litigio, ripullulante da 70 anni. Giurò dunque
adempier le promesse d'Ottone IV e Federico II; confermava al papa le
antiche donazioni del paese da Radicofani a Ceprano, oltre l'Emilia, la
Marca d'Ancona, la Pentapoli, l'eredità della contessa Matilde e l'alto dominio
sulla Sicilia, la Corsica, la Sardegna, rinunziando alle terre disputate
fra l'impero e la Chiesa; non accetterebbe tenute ecclesiastiche nè cariche
nello Stato Romano se non assenziente il papa.
</p>

<p>
La Chiesa assicuravasi dunque l'indipendenza, e sugli imperatori riportava
una vittoria ben più vistosa che l'altra volta, ma non più profittevole.
Attesochè cessava l'importanza che i papi traevano dall'opporsi al dominio
tedesco, e i Guelfi divennero un partito, non propugnatore dell'indipendenza
nazionale, ma di certe idee o certe persone, e facilmente stromento
de' prepotenti e degli scaltriti. Aggiungi che, nella contesa, le reciproche
ragioni si eran portate al tribunale del pubblico, che ormai pretenderebbe
giudicarne.
</p>
</div>

<div class="chapter">
<p>
<span class="pagenum" id="Page_75">[75]</span>
</p>

<h2><a id="disc4"></a>
DISCORSO IV.
<br />
<span class="x-small">I PATARINI. GLI ORDINI MENDICANTI. LA SCOLASTICA.</span>
</h2>

<p>
Sebbene i nostri non s'ingolfassero in tante sottigliezze e sofisterie intorno
alla divinità, alla natura sua, a' suoi attributi, quanto gli Orientali,
più vicini a quell'India dove pajono naturali l'ascetismo, la contemplazione
e l'idealità, pure, dall'impero greco, ove sempre vivea, trasmetteasi anche
in Italia l'eresia, proveniente dall'antica Gnosi, e a guisa d'un vulcano
dava fumo di tratto in tratto, come sentimento però, anzichè come
idea pura. Claudio, di nazione spagnuolo, in Francia diresse la scuola
istituita poco prima da Carlomagno, e predicava, e commentava le divine
scritture, onde Lodovico il Pio lo propose a vescovo di Torino verso l'820.
Quivi cominciò dal solito titolo di correggere abusi e superstizioni; e dicendo
non dover le immagini usurpare il culto che a Dio solo è dovuto, le
toglieva; spezzava le croci; non più feste di santi; non più lampade nelle
funzioni, non pellegrinaggi a Roma; dal che passò anche a sostenere errori
intorno alla divinità del Verbo. Il popolo suo ed i vicini gliene vollero
male; Pasquale I lo disapprovò; molti scrissero sin dalle Gallie e dall'Irlanda,
per difendere l'antica consuetudine, distinguendo il culto reso ai
santi e agli angeli da quello alla divinità; adunatosi un sinodo, Claudio
ricusò intervenirvi, chiamandolo <i>congregationem asinorum</i>. Morì del
830, e quanto riprovata dai Cattolici, tanto la sua memoria fu poi esaltata
dai Protestanti, che, per la smania di darsi antenati, pretesero vedervi
il fondatore della Chiesa valdese. Dalle confutazioni fattene allora
non appare ch'egli negasse la presenza reale, o la transustanziazione, nè
alcuno de' sacramenti, nè la primazia de' pontefici, nè asserisse la privata
interpretazione delle sacre scritture, che sono i fondamenti del protestantismo.
</p>

<p>
A mezzo il secolo <span class="scp">IX</span>, Pietro vescovo di Padova scoprì nella sua diocesi
una setta che ghiribizzava sulla Redenzione, e che solo cinquant'anni dopo
<span class="pagenum" id="Page_76">[76]</span>
fu dissipata dal vescovo Gozzelino. Nel mille, a Ravenna un Vilgardo sosteneva
che la verità sta nei detti di Orazio, Virgilio, Giovenale, e si hanno
a preferire ai dogmi cattolici<a class="tag" id="tag71" href="#note71">[71]</a>.
</p>

<p>
Eriberto da Cantù, operosissimo arcivescovo di Milano dal 1018 al 1045,
seppe che alcuni eretici tenevano convegni nel castello di Monforte presso
Asti, e citatone uno di nome Gerardo, l'esaminò sulla loro fede. La risposta
fu: «Crediamo nel Padre, nel Figliuolo e nello Spirito Santo, che soli
hanno la facoltà di sciogliere e legare; e il Padre è l'eterno, in cui e per
cui tutte le cose sono; il Figliuolo è lo spirito dell'uomo, cui Dio amò; lo
Spirito Santo è l'intelletto delle scienze divine, dal quale tutte le cose sono
regolate: non riconosciamo il vescovo di Roma o verun altro, fuori d'un
solo che quotidianamente visita i nostri fratelli per tutto il mondo, e gli
illumina; e quand'è mandato da Dio, presso lui si trova il perdono dei
peccati. Osserviamo la castità, benchè ammogliati; non mangiamo carne;
digiuniamo strettamente; leggiamo ogni giorno la Bibbia; molto preghiamo,
e i nostri <i>maggiori</i> s'alternano dì e notte nella orazione. I beni teniamo
comuni; e il morir ne' tormenti ci è dolce per isfuggire i castighi eterni».
</p>

<p>
Di quest'eresia conobbe i pericoli l'arcivescovo, tanto che menò contro
Asti i suoi vassalli, e presi per forza i miscredenti, nè potendo tutti indurli
a ritrattarsi, non potè impedire che la nobiltà milanese li mandasse
al fuoco, ch'essi subirono come un martirio. Ciò è riferito da Landolfo
Seniore<a class="tag" id="tag72" href="#note72">[72]</a>, specie di spirito forte, al quale, come dicemmo, non possiamo
concedere troppa fede; e certamente è fantasia di lui questo discorso.
</p>

<p>
Nella lotta fra gl'imperatori e i pontefici, l'opposizione a questi o risolvevasi
in eresia, o almeno scassinava l'autorità pontificia. Tra quelle feconde
contese ridestosi, il popolo veniva ad accampare gl'interessi e i diritti
proprj là dove prima non discuteano che baroni, capitani e re. Allora, nel
punto di smarrirsi, vie meglio si pronunzia il carattere di quel medioevo,
cui i gran savj credono poter dispensarsi dallo studiare col dichiararnelo
immeritevole. E davvero questa nostra età, tutta regia, tutta sistemazione
legale, tutta decreti e volontà generale, dove l'inchinarsi agli impiegati
disavvezza dall'inchinarsi a Dio, mal può comprendere quella ove dominava
la più grande e la più libera varietà; un'aristocrazia affissa a titoli
storici, e una democrazia con tutti i problemi e gli sperimenti moderni;
insofferente di dipendenza, eppur venerabonda del valore; passioni energiche
ad intraprendere con audacia e compire con mezzi violenti, poi
tranquillantisi in un convento, fieramente espiando i fieri delitti, o frapponendo
un intervallo fra le tempeste della vita e il riposo eterno;
un'ignoranza alimentata da spettacoli strani, da credenze bizzarre, eppure
avida di sapere, entusiasta per tutto ciò che avesse nome scienza; e che non
conoscendo se stessa, e bramando di trovare un'armonia fra le istituzioni
sociali, sentiva bisogno di lasciarsi guidare, se non potea farsi illuminare.
<span class="pagenum" id="Page_77">[77]</span>
Quindi affollarsi alle università per udire i gran sapienti; quindi accettare
il miracolo come un fenomeno ordinario; rigide pratiche e penitenze esagerate,
insieme con licenza gigantesca; pratiche empie e sordide, insieme
con affettuose devozioni; mania del nuovo, con attaccamento al vecchio;
ingenuità selvaggia di popoli nuovi, con raffinata corruzione di rimbambiti.
</p>

<p>
Il cristianesimo, dettando precetti morali purissimi in contraddizione all'indole
e allo stato di quella società, e con istituzioni robuste ingiungendone
l'osservanza, produceva quelle posizioni tanto strane, e que' contrasti tanto
drammatici; ordine ed anarchia, santità e scostumatezza, carità e ferocia,
nobilissimi concetti attuati selvaggiamente, come nelle crociate; insomma
la barbarie temperata dal cristianesimo, e il cristianesimo contaminato dalla
barbarie.
</p>

<p>
La moltitudine vivacchiava senza riflettervi; i più si sgomentavano o
sbalordivano, ma altri ragionavano: e troppo scostansi dal vero coloro, i
quali figurano che nessun dubbio siasi elevato contro la fede, dal perire
del razionalismo antico fin al mostrarsi del moderno. Già nel <span class="smcap">xiii secolo</span>,
parlando di Federico II, trovammo il pensiero incredulo, che ripudia il
fondamento stesso dei dogmi, e crede tutte le religioni sieno invenzioni
umane, e l'una valga l'altra; donde l'indifferenza e il naturalismo, derivanti
dalla scienza araba, ed espressi nel libro dei Tre Impostori.
</p>

<p>
Pietro Valdo, mercante di Lione, verso il 1180, venduti gli averi suoi,
predicò che la Chiesa aveva traviato, e bisognava richiamarla alla semplicità
evangelica, sbandendo il lusso del culto, la ricchezza de' preti, la potenza
temporale de' papi. I suoi seguaci si dissero <i>Poveri di Lione</i> o <i>Catari</i>,
cioè puri, e tanto erano persuasi di tener tutto quanto tiene la Chiesa cattolica<a class="tag" id="tag73" href="#note73">[73]</a>,
e di non uscire dal vero, che chiesero al pontefice la permissione
di predicare<a class="tag" id="tag74" href="#note74">[74]</a>: ma bentosto negarono l'autorità del papa, e dietro a ciò
altri dogmi cardinali, e pretesero libera anche ai laici la predicazione.
</p>

<p>
Si vorrebbe da loro derivassero i Valdesi<a class="tag" id="tag75" href="#note75">[75]</a>, sopravissuti fino ad oggi, e
dei quali avremo a dir molto in appresso: ma non che i loro laudatori,
anche Bossuet vuole distinguerli affatto dai Catari, che inclinavano alle
dottrine manichee.
</p>

<p>
Il problema che tormentò i pensatori d'ogni generazione, cioè «Come
mai, sotto un Dio buono, tanti mali?» ne' primi tempi della Chiesa dai
Manichei veniva sciolto trivialmente, supponendo due divinità, l'una autrice
del bene, l'altra del male<a class="tag" id="tag76" href="#note76">[76]</a>. Vinti sin dai tempi di sant'Agostino, sopravvissero
in Oriente, donde si propagarono all'Europa. Mescolandosi ai
dogmi le leggende, favoleggiavasi esser Dio e il demonio coeterni, ed eguali
in potenza. A Dio toccarono il cielo e gli angeli: al demonio la terra e le
femmine. Attorno al muro, di cui Dio avea cinta la sua creazione, ronzava
invidioso il demonio, e dopo centinaja di secoli accortosi d'una screpolatura
<span class="pagenum" id="Page_78">[78]</span>
in quello, mise per essa il capo, e lusingò gli angeli ad affacciarvisi, ed
osservare le bellezze delle donne. Ottenne l'intento, e a frotte gli angeli
ne sbucarono, e dai loro abbracciamenti vennero gli uomini, mescolanza di
bene divino e di male diabolico. Iddio sdegnato sentenziò che nessuno più
di quegli angeli penetrerebbe nella cerchia celeste, ma vagherebbero
sulla terra, abitando corpi d'uomini e di bruti, fin al giorno del giudizio.
Se non che anime elette scopersero certe formole di preghiere, certi atti,
per cui le anime ottenevano di recuperare il paradiso: formole e atti custoditi
appunto dalla setta de' Catari.
</p>

<p>
Queste credenze vissero sempre in segreto, e massime nella Tracia e
nella Bulgaria. Di là, di tempo in tempo inviavansi missionarj di qua dell'Alpi,
i quali vivamente ritraevano la purezza della Chiesa orientale, derivante
(diceano) senza interruzione dagli apostoli; e recavano libri apocrifi
e fantastici, profezie e vangeli, riferendosi a un pontefice supremo, successore
di quello che san Paolo aveva istituito in queste contrade; santo
come tutti i suoi, aborrente dalle sensualità, dalle ricchezze, dalle cure
mondane.
</p>

<p>
E appunto dalla Bulgaria un tal Marco venne come vescovo a presedere
alla Chiesa di Lombardia, della Marca e di Toscana. Ma un altro papa
sopraggiunto, di nome Niceta, riprovò l'ordine della Bulgaria, e Marco ricevette
quello della Drungaria, cioè di Traù in Croazia<a class="tag" id="tag77" href="#note77">[77]</a>. A Milano distingueano
i Catari vecchi, venuti di Dalmazia, Croazia e Bulgaria, cresciuti
singolarmente quando il Barbarossa li favoriva per far dispetto a papa
Alessandro; e i nuovi, usciti circa il 1176 di Francia, che potrebbero essere
gli Albigesi.
</p>

<p>
Perocchè nella Linguadoca, fra il Rodano, la Garonna e il Mediterraneo,
ove le città aveano conservato gli avanzi delle istituzioni romane, opportune
a nuovi incrementi della civiltà, s'erano svolti e grazia d'immaginazione
e gusto delle arti e dei piaceri dilicati: ivi s'intesero i primi versi nelle
lingue nuove, cantati sulla mandòla dell'elegante trobadore, che errava pei
castelli celebrando l'amore e le prodezze, o satireggiando magnati e preti.
Insieme eransi propagati alcuni errori, e perchè nella città di Alby, primamente
furono tolti a condannare, quegli eretici vennero intitolati
Albigesi. Pare tenessero alle opinioni manichee, ma impugnata l'autorità
per appellarsi alla ragione individuale, doveano necessariamente variare
in infinito: e frà Stefano di Bellavilla racconta, che sette vescovi si adunarono
in una cattedrale di Lombardia, per accordarsi sugli articoli di loro
fede; ma non che riuscire, si separarono scomunicandosi reciprocamente.
Un libro depositario di loro credenze non ebbero: in coloro che li confutano
e negli storici che raccolsero dal vulgo, li troviamo imputati di colpe
le più contraddittorie; or proclamando creatore Iddio, ora il demonio; ora
facendo Iddio materiale, ora riducendo Cristo stesso a null'altro che ombra;
<span class="pagenum" id="Page_79">[79]</span>
chi fa ammettere alla salute tutti i mortali, chi escludere le donne dall'eterna
felicità; chi semplificare il culto, chi ordinare cento genuflessioni il
giorno; chi licenziare alle voluttà più grossolane, chi riprovare persino il
matrimonio<a class="tag" id="tag78" href="#note78">[78]</a>.
</p>

<p>
Quanto alla Lombardia, tre sètte primeggiavano: Catari, Concorezj,
Bagnolesi. I Catari (si dicevano anche Albanesi, vulgare corruzione probabilmente
di Albigesi) venivano suddivisi in due parzialità; alla prima
era vescovo Balansinanza veronese, all'altra Giovanni di Lugio bergamasco.
I primi dicevano eterno il mondo; i patriarchi ministri del demonio; un
angelo aver portato il corpo di Gesù Cristo nell'utero di Maria, senza che
ella v'avesse parte; solo in apparenza egli esser nato, vissuto, morto, risorto.
Gli altri tenevano che le creature fossero state formate quali dal
buono, quali dal tristo principio, ma ab eterno; la creazione, la redenzione,
i miracoli erano accaduti in un mondo diverso dal nostro; Dio non
essere onnipotente, perchè nelle opere sue può venir contrariato dal principio
a sè opposto; Cristo aver potuto peccare.
</p>

<p>
I Concorezj ammetteano Iddio aver creato gli angeli e gli elementi;
ma l'angelo ribellato e divenuto demonio, formò l'uomo e quest'universo
visibile; Cristo fu di natura angelica.
</p>

<p>
I Bagnolesi facevano le anime create da Dio prima del mondo, e allora
avessero peccato; la beata Vergine esser un angelo; e Cristo avere bensì
assunto corpo umano per patire, ma non glorificatolo, anzi depostolo all'ascensione.
A tutti costoro opponevasi la sètta de' Passaggini o Circoncisi,
e poichè i Catari repudiavano il vecchio Testamento, essi pretendeano avessero
validità fin le leggi penali di Mosè: poichè quelli supponeano che
Cristo si fosse incarnato solo in apparenza (<i>docetismo</i>), essi lo riduceano
ad uomo, siccome gli antichi Ario ed Ebione.
</p>

<p>
Frà Ranerio Saccone, che, dopo essere stato diciasette anni coi Catari, li
confutò e perseguitò, sicchè poteva averne buona conoscenza<a class="tag" id="tag79" href="#note79">[79]</a> li distingue
affatto dai Valdesi, padri degli Albigesi. Sedici loro chiese annovera, delle
quali sei in Lombardia; degli Albanesi, che stanno principalmente a Verona,
e sono cinquecento; de' Concorezj, che fra tutta Lombardia sommeranno a un
migliajo e mezzo; de' Bagnolesi, non più di ducento, sparsi a Mantova, a Milano,
nella Romagnola; cento nella chiesa della Marca; aggiungansi altrettanti
in quelle di Toscana e di Spoleto; un cencinquanta della chiesa di Francia,
dimorano a Verona e per la Lombardia; ducento delle chiese di Tolosa, di
Alby, di Carcassona; cinquanta di quelle di Latini e Greci a Costantinopoli;
e cinquecento delle altre di Schiavonia, Romania, Filadelfia, Bulgaria.
Questi quattromila (avverte l'autore) sono da intendere per uomini
perfetti; giacchè di credenti ve n'ha senza numero.
</p>

<p>
Patarini furono detti da <i>pati</i>, perchè ostentavano penitenza; o dal <i>pater</i>,
che era la loro preghiera<a class="tag" id="tag80" href="#note80">[80]</a>, ed infiniti nomi indicavano le varie sètte,
<span class="pagenum" id="Page_80">[80]</span>
de' <i>Gazari</i>, <i>Arnaldisti</i>, <i>Giuseppini</i>, <i>Insavattati</i>, <i>Leonisti</i>, <i>Bulgari</i><a class="tag" id="tag81" href="#note81">[81]</a>,
<i>Circoncisi</i>, <i>Publicani</i>, <i>Comisti</i><a class="tag" id="tag82" href="#note82">[82]</a>, <i>Credenti di Milano</i>, <i>di Bagnolo</i>,
<i>di Concorezzo</i>, <i>Vanni</i>, <i>Fursci</i>, <i>Romulari</i>, <i>Carantani</i>, e non so che
altri.
</p>

<p>
Fra tante varietà come orientarsi? Sembra avessero comune la credenza
nei due principj<a class="tag" id="tag83" href="#note83">[83]</a>, ed al malvagio essere dovuto il mondo e il vecchio
Testamento. Appoggiati all'<i>Obedire oportet magis Deo quam hominibus</i>,
si emancipavano d'ogni autorità terrena; non papa, non vescovi, non
canoni o decretali, non dominio dei preti; i magistrati non possono imporre
il giuramento nè alcuna punizione corporale; la Chiesa romana
è una congrega di malignanti; non si dà risurrezione della carne; è ridevole
la distinzione de' peccati in veniali e mortali; sono prestigi del
diavolo i miracoli; non devesi adorare la croce, simbolo d'obbrobrio.
Repudiavano l'estrema unzione, il purgatorio, e di conseguenza i suffragi
pei morti, l'intercessione dei santi e l'<i>Ave Maria</i>: il battesimo
conferito agli infanti non vale; i sacramenti non sono istituiti da Cristo,
ma inventati dall'uomo; la loro validità dipende dal merito dell'operante,
e possono essere amministrati anche da laici. Pel matrimonio basta il consenso
de' contraenti, senza uopo di benedizione, e il Saccone dice condannavano
chi ne usasse per altro fine che per aver figliuoli; il che è conforme
alla superbia del mostrarsi superiori all'umana debolezza, alla quale
risponde l'altro fine di calmare la concupiscenza.
</p>

<p>
Del sacramento dell'Ordine teneva luogo l'elezione dei loro gerarchi, che
erano disposti in quattro gradi; il vescovo, il figliuolo maggiore, il figliuolo
minore e il diacono. Al vescovo spettava l'imporre le mani, frangere il
pane, dir l'orazione: mancando lui, suppliva il figliuolo maggiore, se no
il minore o il diacono: e in difetto, un semplice credente e fin anche una
catara. I due figliuoli coadjuvavano al vescovo, visitavano i fedeli. In ogni
città aveasi un diacono per ascoltare i peccati leggeri una volta al mese; il
che dai Lombardi (i quali appare da ciò ritenessero la distinzione dei peccati
veniali) dicevasi <i>caregare servitium</i>. Il vescovo, avanti morire, inaugurava
a succedergli il figliuolo maggiore, imponendogli le mani.
</p>

<p>
Quotidianamente, allorchè sedevano a mangiar di brigata, il maggiore
fra i convitati sorgeva, e recatosi in mano il pane e il calice, proferiva:
<i>Gratia Domini nostri Jesu Christi sit semper cum omnibus vobis</i>; spezzava
quel pane, lo distribuiva, e quest'era la loro eucaristia. Il giorno della
cena del Signore imbandivano più solennemente; e il ministro, postosi ad
un tavoliere, su cui erano una coppa di vino ed una focaccia d'azimo, diceva:
«Preghiamo Dio ci perdoni i peccati per sua misericordia, ed
esaudisca le nostre petizioni; e recitiamo sette volte il <i>Pater noster</i> a
onore di Dio e della santissima Trinità». Tutti s'inginocchiano; orato,
sorgono; esso benedice il pane e il vino, frange quello, dà mangiare e bere,
<span class="pagenum" id="Page_81">[81]</span>
e così è compiuto il sacrifizio. Di presenza reale o transustanziazione, non
parola.
</p>

<p>
Al confessore non rendevano minuto conto della loro coscienza, ma uno
recitava a nome di tutti la formola: «Confessiamo innanzi a Dio ed a voi,
che molto peccammo in opere, in parole, colla vista, col pensiero, ecc.».
In casi più solenni il peccatore, presentandosi al cospetto di molti col vangelo
sul petto, proferiva: «Eccomi avanti a Dio ed a voi, per confessarmi
e chiamarmi in colpa de' peccati che ho fin ora commessi, e ricevere
da voi la perdonanza». Era assolto col posargli il vangelo sopra il capo.
Se un credente ricadesse, doveva confessarsene, e ricevere di nuovo l'imposizione
delle mani in privato. I peccati leggeri confessavansi ogni mese,
e si espiavano con astinenze.
</p>

<p>
Quest'imposizione, o <i>consolamento</i>, o battesimo di Spirito Santo, vero
punto cardinale delle credenze e del culto loro, era necessario per rimettere
il peccato mortale, e comunicare lo spirito consolatore; e fu per
opporsi al consolamento de' Patarini che il concilio Lateranese IV ingiunse
ai Cattolici di confessarsi almeno una volta l'anno.
</p>

<p>
I semplici <i>credenti</i> poteano menar tutta la vita senza astinenze o mortificazioni,
e in piena licenza di costumi, nessun altro dovere religioso
tenendo fuorchè il contribuire al mantenimento de' <i>Consolati</i>, riservandosi
poi a cancellare ogni colpa in punto di morte col ricevere il consolamento.
Perocchè, se uno dei <i>perfetti</i> imponga le mani a un moribondo, e proferisca
l'orazione dominicale, quello va sicuro a salvazione.
</p>

<p>
Frà Ranerio aggiunge che, data la consolazione al moribondo, gli chiedevano:
«Vuoi in cielo andare tra i martiri o tra i confessori?» Eleggeva
i primi? lo facevano strangolare da un sicario a ciò stipendiato; eleggeva
i confessori? più non gli davano bere nè mangiare.
</p>

<p>
Questa <i>endura</i> riscontrasi già prima in altri settarj, fondata sull'idea
che una morte volontaria e violenta fosse meritoria: e poichè i risanati
che, dopo ricevuto il consolamento, si fossero buttati al vizio, avrebbero
dimostrato la poca virtù de' ministri di quel sacramento, forse voleasi evitarne
il pericolo col sacrificare il consolato.
</p>

<p>
Vero è che siffatte atrocità gratuite sogliono apporsi dall'ignoranza o
dalla malignità a tutte le congreghe secrete. E non c'è misfatto di cui non
siansi tacciati i Patarini; essi ladri, essi usuraj, essi sovratutto carnali,
adulteri e incestuosi in qualsiasi grado; con connubj promiscui e contro
natura; non poter l'uomo peccare dall'umbilico in giù, perchè il peccato
origina dal cuore. Finita l'assemblea spegneansi i lumi: e ciascuno
abbracciava la prima donna che gli capitasse<a class="tag" id="tag84" href="#note84">[84]</a>. Ma come credere
questa bacchica santificazione del libertinaggio, quando altrove, e ne' libri
de' loro stessi nemici, troviamo che con penose astinenze reprimeano
la carne, ribelle alla volontà ed opera del principio maligno; tre quaresime
<span class="pagenum" id="Page_82">[82]</span>
l'anno, perpetua astinenza da carni e latte, replicati digiuni, iterate
preghiere?
</p>

<p>
Il Ranerio suddetto narra come, per l'iniziazione, adunati i credenti, il
vescovo interrogasse il neofito: «Vuoi tu renderti alla fede nostra?»
Questo afferma, s'inginocchia, e pronuncia il <i>Benedicite</i>; al che il ministro
ripete tre volte «Dio ti benedica», ad ogni volta più discostandosi dall'iniziato.
Il quale soggiunge: «Pregate Iddio mi faccia buon cristiano»; e il
ministro replica: «Sia pregato Iddio a farti buon cristiano».
</p>

<p>
L'interroga poi: «Ti rendi a Dio ed al vangelo?» — <i>Sì</i>.
</p>

<p>
«Prometti non mangiar carne, ova, formaggio, nè d'altra cosa se non
d'acqua o di legno? (cioè pesci e frutte)» — <i>Sì</i>.
</p>

<p>
«Non mentirai? non giurerai? non ammazzerai, neppure vitelli? non
farai libidini nel tuo corpo? non andrai scompagnato quando puoi avere
compagna? non mangerai da solo potendo aver commensali? non ti coricherai
senza brache e camicia? non lascerai la fede per timore di fuoco,
d'acqua o d'altro supplizio?»
</p>

<p>
Risposto che avesse il neofito secondo ciascuna domanda, l'universa
assemblea mettevasi ginocchione; il sacerdote posava sopra il novizio il
volume dei vangeli, e leggeva l'inizio di quello di san Giovanni, poi
lo baciava tre volte: così facevano tutti gli altri, che egualmente si davano
l'uno all'altro la pace: indi veniva messo al collo dell'iniziato un fil di
lana e di lino, ch'egli non doveva levarsi giammai<a class="tag" id="tag85" href="#note85">[85]</a>.
</p>

<p>
Qui non v'è ombra delle sistematiche ribalderie, che trovansi in alcune
professioni di fede, esibiteci da' loro antagonisti, secondo le quali gl'iniziati
rinunziavano, non solo a tutte le sane credenze della religione, ma ad
ogni costume, pudore, virtù. San Bernardo, implacabile indagatore di loro
colpe, dice: «Non v'era cosa in apparenza più cristiana che i loro discorsi,
nè più lontana da ogni taccia che i costumi loro». Il domenicano Sandrini,
che potè a sua posta indagare gli archivj del Sant'Uffizio in Toscana, scrive:
«Per quanto io abbia cercato ne' processi eretti da' nostri frati, non ho
trovato che gli eretici Consolati in Toscana passassero ad atti enormi, e che
si commettesse mai da loro, massime tra uomini e donne, eccesso di senso;
onde, se i frati non si tacquero per modestia, il che non mi par credibile
in uomini che abbadavano a tutto, i loro errori erano, più che di sensualità,
d'intelletto».
</p>

<p>
Eppure contro tale asserzione starebbero alcuni processi, e recentemente
fu pubblicato il formulario delle interrogazioni da farsi loro<a class="tag" id="tag86" href="#note86">[86]</a>, donde
appajono quali ne fossero le opinioni più consuete. Dice:
</p>

<p>
Ai Lionesi può domandarsi: se sia povero di Lione, o lombardo, o oltramontano — se
la romana sia la Chiesa di Cristo o meretrice — se il papa è nel
luogo del beato Pietro, e se può perdonare più che altr'uomo — se alcuno
è buono, e può salvarsi seguendo la fede della Chiesa romana — se avvi
<span class="pagenum" id="Page_83">[83]</span>
altri in terra in luogo di san Pietro che possa sciogliere e legare, e chi sia — se
ogni uomo buono può consacrare anche non ordinato e da chi — se
il cattivo sacerdote possa consacrare, e conferire gli altri sacramenti della
Chiesa — se i bambini si salvano senza il battesimo della Chiesa romana — se
la Chiesa di Dio venne meno dal tempo di san Silvestro, e chi la riparò — se
papa Silvestro fu l'anticristo — chi successe a san Pietro nella potestà
di sciogliere e legare — se i Poveri Valdesi, lombardi od oltramontani sieno
la Chiesa di Dio — se la congregazione de' Catari sia la Chiesa di Cristo — se
nella Chiesa di Dio vi debbano essere gli ordini e l'unzione. — Delle
indulgenze e dei pellegrinaggi che fa la Chiesa, delle pitture, della croce,
del viaggio in Terrasanta. — Delle contribuzioni della Chiesa romana, e
del mangiar carni in quaresima. — Se san Lorenzo è santo. — Chi diede a
te l'autorità di predicare? — Se è peccato mortale sposar una parente — se
giova dir mille messe e dar mille lire pei defunti che sono in purgatorio — se
alcuno, fabbricando a spese sue mille chiese, meriterebbe presso Dio — se
alcuno peccherebbe mortalmente distruggendo tutte le chiese materiali,
e bruciando tutte le croci. — Della giustizia, e chi t'insegna a dire che la
giustizia è male. — Del giuramento per salvar la vita d'un uomo. — Se imparasti
la credenza dei Poveri di Lione — se vuoi rinunziare, e stare ai
precetti della Chiesa.
</p>

<p>
Le risposte possiam raccorle da un processo, formato il 1387, e tratto dalla
stessa fonte, nel quale uno de' molti inquisiti confessa, che nell'assemblea
de' Valdesi, insegnavasi che la loro setta è ottima, cattiva quella de' Cristiani,
e che niuno si salva se non nella setta loro; che il sommo pontefice
della loro setta, dimora nella Puglia, e che la Chiesa romana è Chiesa de'
malignanti e congregazione di peccatori, dal tempo di san Silvestro in poi,
e in lui essa fallì, sin quando essi la riformarono; che ogni giuramento è
peccato mortale; che due sole vie ci sono, cioè paradiso e inferno; e purgatorio
non è che in questa vita; limosine e pellegrinaggi non giovano ai defunti:
Cristo non fu vero Dio, perchè Dio non può morire; chiunque della
loro setta può consacrare il corpo di Cristo; non devono celebrarsi feste di
santi, perchè nessuno entrò in paradiso, ma aspettano fino al giorno del
giudizio, ecc.
</p>

<p>
Come avviene in quasi tutti i processi, vi fu un di cotesti ciarleri, che
rinvesciano quel che sanno e che non sanno, e che, se pajono rivelare molti
fatti, lasciano troppi dubbj sulla veracità di essi o sulla fedeltà della loro memoria.
Qui fu un frate Antonio Galosna del Monte San Rafaele diocesi torinese,
che, davanti al vescovo di Torino e a frate Antonio di Setto di Savigliano inquisitore,
seppe enumerar tutte le moltissime persone che in varj
paesi intervennero a quelle ch'ivi sono chiamate sinagoghe dei Patarini o
Valdesi. Troppe sarebbero le interrogazioni e le objezioni che una processura
odierna gli vorrebbe fare, ma noi dobbiamo tenerci alle sue risposte.
</p>

<p>
<span class="pagenum" id="Page_84">[84]</span>
Da tredici anni dunque era terziario francescano, vestitone l'abito davanti
l'altare di san Francesco in Chiari. Più d'una volta fu in casa di Martino del
Prete di Vico (Ponte Vico?); il quale stando presso il fuoco, gli disse che in
un libro avea trovato che la prima grazia ed il primo sacramento fatto da
Dio fu ed è il pane; e questo è superiore ai sacramenti tutti. Allestita la
cena, prese un pane, se lo pose sulle ginocchia, poi ne staccò tre bocconi,
e ne diede uno ad esso rivelante, uno a un altro frate Antonio, uno alla moglie
sua; ne staccò due altri, e un lo diede alla fante, uno lo prese egli
stesso, facendovi prima il segno della santa Croce: essi lo riceveano a ginocchio,
poi tutti bevvero. Tra il cenare, Martino cominciò a dire che gli
ecclesiastici di fuori sono Dei, dentro son lupi rapaci: e narrò come egli e
un frate Jacobo Bech di Chiari avessero concertato di far quivi una cappella
per le preghiere e discipline loro: e in fatti questo Jacobo stette con Martino
tutto l'inverno facendo penitenza, e camminando scalzo nella neve.
Altra volta invitò questo frate Antonio a far vita seco, e che dovean adorare
il demonio (<i>draconem</i>), ch'è più forte d'ogni cosa, combatte contro Dio e
padroneggia il mondo. E cenando, Martino tenevasi accanto un gatto (<i>murelegium</i>)
grosso come un agnello, e gli dava mangiare, e diceva che era il
miglior suo amico in questo mondo. Esso Martino gli diede la facoltà di
ascoltare le confessioni, quanto qualsiasi sacerdote, e gliela rinnovava
d'anno in anno.
</p>

<p>
Lo condussero poi al luogo delle Macchie due uomini, che gli toccarono
il dito auricolare come sogliono i Valdesi, (le donne invece toccano due dita)
e il menarono in una casa ov'erano diverse persone, e una gli pose in mano
un pane di frumento ch'esso benedisse e distribuì ai presenti, che lo baciarono,
poi mangiarono; indi una vecchia mescè da bere a tutti.
</p>

<p>
In Avigliana molti conobbe, e vi predicò un lavoratore di pelli di pecora
(<i>pergamenos</i>), dicendo che la grazia del pane è superiore a ogni grazia, al
battesimo, alla fede cattolica: mangiarono il pane, bevettero, poi spensero
i lumi dicendo: «Ognuno faccia quello per cui è qui: chi avrà tenga».
</p>

<p>
A Focardo assistette a una sinagoga, ove si disse che Dio non è nell'eucaristia,
ma sta in cielo; che la Chiesa romana è casa di menzogna, riprovata
da Dio; che nè papa, nè sacerdote può assolvere se non sia della loro setta;
che due sole vie ci ha, paradiso e inferno, e non il purgatorio, e che non
si devono fare esequie pei morti. Non essere peccato il dare a interesse
dieci fiorini per undici o dodici; che nessun sacramento ha efficacia, salvo
il battesimo; gli altri furono inventati per avidità de' preti. I santi non
devono venerarsi nè accendervi candele, giacchè Dio solo può giovare. Frate
Antonio promise a quel Martino del Prete di credere tuttociò, e d'adorare
per Iddio il dragone che combatte con Dio e cogli angeli, ed è più forte.
</p>

<p>
A Susa fu due volte nella sinagoga, con osti, panattieri, calzolaj, sartori,
fabbricanti di candele di sego, e donne merciaje, fruttivendole, ostiere.
</p>

<p>
<span class="pagenum" id="Page_85">[85]</span>
Ben venticinque volte in un anno assistette alle adunanze in Andezzeno,
e vi facea da portinaio, e quando la gente del paese erano iti a dormire, si
accoglievano a mangiare e bere, poi spegnevano i lumi e «chi abbia tenga»,
e vi stavano fino a giorno. Bilia la Castagna dava a tutti una bevanda di
brutta apparenza, e chi n'avesse bevuta di molto gonfiava: e se ne prendeva
un centellino al principio dell'adunanza, ed era di tale efficacia, che, chi
una volta n'avesse gustato, non potea più lasciar quella congrega: e correa
fama che ella tenesse un grosso rospo sotto il letto, cui nutriva di carne,
pane e cacio, per far questa bibita collo sterco di esso, mescolandovi capelli
bruciati: e la facea nella notte avanti l'epifania, e la comunicava
il primo di marzo. Altre donne sapean fare quell'ampolla. Da trenta
persone, oltre le donne, s'accoglievano, ch'egli nomina, e a capo loro Lorenzo
di Ormea, nelle cui mani esso rinnegò specialmente l'incarnazione di
Cristo, la passione, risurrezione, ascensione, non potendo darsi che Iddio
si umiliasse a tal segno: i sacramenti non giovare nulla alla salute. Ed
esso Lorenzo diceva che Dio padre era creatore del cielo, ma della terra
fu il dragone, signore di questo mondo, ov'è più potente di Dio.
</p>

<p>
Frate Antonio avea data la consolazione a moribondi della loro setta, fra
cui Alassona la Lauriana di Andezzeno. Vittore di Andezzeno prese un boccone
di pane, e le disse: «Credi che questo sia il più gran sacramento, e
che questo pane è superiore all'eucaristia e agli altri sacramenti amministrati
dai preti?» Essa rispose di sì, poi giunte le mani, prese con devozione,
baciò e si pose in bocca quel pane. Essi le tirarono sopra il capo le
coltri, in cui giaceva, e il domani fu trovata morta.
</p>

<p>
Ad altre congreghe assistette in Chieri, in casa di Berardo Rascherio, il
quale diceva le stesse cose, e che Dio non nacque, nè morì, nè fu sepolto;
che Maria non restò vergine; che, morto il corpo, è morta l'anima; poi seguivano
il pane, la bevanda, il giuramento del secreto, e lo spegner dei
lumi, e il mescolarsi per un'ora o due.
</p>

<p>
Da venti volte egli fu in Moncalieri, in casa di Elena scarpolina, ed erano
moltissimi i settarj, ch'esso enumera, e che andavano a pochi per volta.
Così a Candiolo, a Podrovarino, a Trana, a Sangano, ove Giacomo Doo ripeteva
il pane essere il maggior sacramento, e doversi adorare il dragone ch'è
più potente di Dio; purgatorio non v'è che in questo mondo; poi s'estinguevano
i lumi e «chi ha tenga». A Giaveno, Ciaberto predicava le solite
cose, e Cristo non essere stato concetto di Spirito Santo; e i precetti della
Chiesa non legano le anime nè obbligano di colpa o pena qualunque, nè è
peccato lavorare la festa, mangiar carni in vigilia o in sabato; Dio non può
essere nel sacramento dell'altare; tutte le cose visibili sono create dal demonio;
e così via. Supponeva che tutti quelli del vicino Balangero sono Valdesi
e di siffatta credenza, come udì più volte rinfacciarglielo quei di
Giaveno.
</p>

<p>
<span class="pagenum" id="Page_86">[86]</span>
Il mirabile è l'esattezza con cui frate Antonio nomina non solo, ma descrive
le varie persone de' varj luoghi, e così di Coazze, di Piossasco, di Pinerolo,
ove l'adunanza teneasi in casa d'una beghina Coleta, e il pane era distribuito
da Pietro di Belmonte di Pragelato. Tutto ciò diceva d'aver confessato
appena gli fu minacciata la tortura, e d'averlo poi spontaneamente riconfermato,
benchè i suoi settarj gli largheggiassero promesse onde negasse; e
lo sostenne anche sotto nuova tortura, consistente nel metterlo supino, e
sederglisi sul petto. Ma condotto davanti al principe del paese, cioè del Delfinato,
professò che quanto avea detto era stato per le minaccie dell'inquisitore.
Poi tornò a confessar tutto, dicendo lo avea negato per istigazione
del carceriere e d'un foriero, che diceangli sarebbe stato condannato a
morte se confessava.
</p>

<p>
Simili cose di eresia e valdesia depose di Feruzasco (?), di Castagnole, di
Scalenghe, di Pianezza, di Alpignano: e in Germagnano della Val di Lanzo,
in Avigliana, in Paglirino (<i>Paglieres?</i>), in Villar Almese, in Bubiana
(Bobbio Pellice?), Porte, Caburro (Cavour), Campiglione<a class="tag" id="tag87" href="#note87">[87]</a>.
</p>

<p>
Fu poi, davanti all'arcivescovo di Torino e all'inquisitore Antonio di Setto
di Savigliano, esaminato Giacomo Bech di Chieri; il quale dice essere secolare
e ammogliato, non tenere veruna eresia, benchè abbia praticato con
Martin del Prete e altri che poi intese colpevoli; nega aver fatto intelligenze
con esso Martino, e da dieci anni non averne saputo più nulla. Interrogato su
altre particolarità, or afferma or nega. Interrogato se crede che papa Urbano V
coi cardinali, vescovi e preti sia la vera Chiesa cattolica; esservi il purgatorio;
poter il sacerdote anche in peccato assolvere il penitente, e consacrare;
che sia peccato l'usura; che deva adorarsi la croce, e venerare i
santi, risponde di sì. Se fu in alcuna congrega di Valdesi, dice di no. Ma un
mese dopo, senza tortura, confessa avere spergiurato; e che un trenta anni
prima avea preso l'abito di quei che diconsi apostoli, o della povera vita, a
Pontolino (?) nel contado di Firenze, dalla mano di Giovanni di Pronassio
della riviera di Genova: e visse un anno coi fratelli, e ogni mattina davansi
il bacio di pace, e faceano la confessione generale al modo loro, e baciavansi
ogni volta che uscissero o rientrassero. Bisticciatosi, andò a stare a Perugia
con altri che faceano la stessa vita, poi fu a Roma, tornò a Chieri, rivide
Roma e Assisi, ed a Perugia trovò Pietro Garigh con dieci compagni, il quale
gli narrò d'essere figlio di Dio, e costoro gli apostoli suoi. Egli non volle
aggregarvisi: e anche a Chieri sollecitato da altri, rispose il farebbe se la
loro dottrina fosse migliore di quella della Chiesa romana. Avendo giurato
il secreto, essi gli esposero non aver Dio creato le cose visibili, bensì il diavolo,
che n'era padrone, e che facea penitenza in questo mondo, finchè ritornerebbe
in cielo: che l'uomo non consta d'anima razionale e di corpo,
ma uno dei demonj peccatori si unisce col corpo, e lo anima; e quei che
si salveranno riempiranno il vuoto degli angeli caduti. Il papa non è
<span class="pagenum" id="Page_87">[87]</span>
papa, nè la romana è la vera Chiesa; bensì la loro, e il loro maggiore;
non s'ha a credere ai dodici articoli, nè ai sette sacramenti; non adorare la
croce; non è peccato lavorare la festa; non vale l'assoluzione se non da chi
è della loro setta; non v'è purgatorio o inferno se non in questo mondo; nè
altri diavoli che gli uomini e le donne di qui. La donna gravida ha in corpo
un diavolo, nè può salvarsi se non entri nella loro setta, il che fanno solo
a ventiquattro anni; e prima restano a governo del diavolo; e il battesimo
nulla giova se si muoja avanti. Chi della loro setta non riceve il consolamento
in morte, il suo spirito rientra in un corpo dell'uomo o della bestia
che prima ritrovi, finchè in morte non riceva la benedizione dal loro padre
spirituale. Questo padre spirituale benedice il pane, di cui tutti i credenti
mangiano ogni giorno almeno una bricciola. Non è peccato usare colla madre,
la sorella, la figlia, nè il dare a usura, nè lo spergiurare avanti al vescovo o
all'inquisitore, anzi è peccato irremissibile il discoprire sè o i suoi maestri.
Pellegrinaggi, elemosine, indulgenze nulla approdano ai morti. Il diavolo
fece Adamo ed Eva; profeti, patriarchi e fino san Giovanni Battista sono
dannati; Mosè fu il maggior peccatore che fosse mai, e la legge ricevette
dal diavolo. Non s'ha a credere la resurrezione della carne, nè il
giudizio.
</p>

<p>
Ed egli, davanti a Giocerino dei Balbi di Chieri, a Pietro Patrizio, e ad
uno Schiavone giurò credere tutto ciò sopra un grosso volume che chiamavano
<i>Libro della Città di Dio</i>, nel quale registravano chiunque facesse tale
professione. Poi da esso Patrizio fu mandato in Schiavonia onde perfezionarsi
in questa dottrina in un luogo che dicesi Boxena (Bosnia?), sottoposto
a un signore che chiamasi Albano di Boxena, dipendente dal re di Rascia:
e colà andarono molt'altri Chieresi ch'e' nomina.
</p>

<p>
Oltre questa setta, nel Delfinato conobbe di quelli che chiamansi Poveri
di Lione, e credette quel ch'essi.
</p>

<p>
Aggiungeva che, quando essi eretici di Chieri vedono alcuno de' loro maestri,
e siano in luogo appartato, genuflettono dicendo: «Benedite, perdonate
a noi bon christian», e il maestro risponde «Vi perdono»: ma se siano in
pubblico, fan solo riverenza col capo. Anche costui declinò una lunga lista di
eretici. In che consista il consolamento degl'infermi non sa, bensì che, prima
di darlo, si fanno promettere dal malato, se campi, di non mentire mai, non
mangiare che cibi quaresimali, non toccare mai persona d'altro sesso, morire
piuttosto chè negare la fede, portare guanti per non toccare nessuno nè essere
toccati. Dopo ricevuta la consolazione, il maestro gli domanda: «Vuoi essere
martire o confessore?» Se dice martire mettongli l'origliere sopra la bocca,
e vel tengono buona pezza mentre recitano certe preghiere, e se rimane
soffocato lo dichiarano martire; se campa, chiamasi perfetto, ed ha autorità
di dare ad altri la consolazione.
</p>

<p>
Se poi dica volere essere confessore, dura tre giorni dopo la consolazione
<span class="pagenum" id="Page_88">[88]</span>
senza cibo o bevanda, e osserva le predette regole, ed ha la stessa autorità:
e viva o muoja, lascia tutti i suoi beni a quel che gli diede il consolamento.
Il maestro che chiamano perfetto non deve peccare mai, nè toccare cosa immonda,
lo perchè portano sempre guanti, e usano vasi apposta per mangiare
e bere, lavati nove volte.
</p>

<p>
E scaltriva l'inquisitore che, negli esami di quei che chiamansi Gazari,
non interroghi direttamente «Se' tu bene de' Gazari?» Il perfetto gli risponderebbe
sì, poi null'altro più. Onde bisogna prima esortarlo, pel Dio in cui
crede, a narrare la sua vita distintamente, e allora egli racconterà tutto senza
mentire.
</p>

<p>
Tutto ciò egli ratificava ripetutamente e ad intervalli, senza minaccia di
tormenti, protestando volere tornare alla verità. E allora pare gli fosse
perdonato, ma postille in margine accennano ch'egli fu bruciato, e così
Giovanni Bergezio e Martino del Prete.
</p>

<p>
La provenienza di questo processo rimuove i dubbj che suggerirebbe la
critica sulla sua autenticità, e può rivelarci la parte vulgare di quella setta.
</p>

<p>
A più risolute opinioni trascorreano taluni, denominati La sètta dello
spirito di libertà, che negavano eterna la dannazione; le anime purgarsi
in questa vita, poi nell'altra, se alcuna macchia vi restasse, fino alla totale
soddisfazione: Dio non poter venire offeso dalle creature, ma i peccati essere
una purgazione dell'anima, inflitta da Dio: e peccati e vizj essere necessarj
alla salute dell'anima, come la grazia, le virtù e le opere buone: nulla
serve il libero arbitrio: le penitenze non sono necessarie nè utili se non
ai perfetti, e così i sacramenti, eccetto il corpo del Signore; demonj sono
i vizj e le passioni che ci affliggono; l'anima purgata ha presente Iddio,
ne' diletti spirituali o carnali come nelle virtù e nelle buone azioni; la
passione di Cristo non fu necessaria per evitare la dannazione, ma per
provocare al bene.
</p>

<p>
Ma la colpa, onde più concordemente sono rinfacciati i Patarini, è l'ostinazione.
Fra strazj e tormenti, al cospetto di morte obbrobriosa, non che convertirsi,
più s'induravano, protestavansi innocenti, spiravano cantando lodi
al Signore, colla speranza di presto congiungersi nel suo abbraccio. In Lombardia
serbarono memoria d'una fanciulla, di cui la bellezza e l'età mettevano
in tutti compassione e desiderio di salvarla. Perciò vollero assistesse,
mentre padre, madre, fratelli venivano consunti dalle fiamme, sperando si
sarebbe pel terrore convertita: ma no; poi ch'ebbe durato alquanto lo spettacolo,
si svincola dalle braccia de' suoi manigoldi, e corre a precipitarsi
nelle fiamme, e confondere l'ultimo suo coll'anelito de' parenti.
</p>

<p>
Questo ci è raccontato dal cremonese Moneta, il quale era patarino, e
sentendo predicare in Bologna Reginaldo d'Orleans, si ravvide, ed entrato
nell'Ordine prima della morte di san Domenico e fatto inquisitore della
fede a Milano il 1220, <i>tamquam leo rugiens</i> si scagliò contro le eresie,
<span class="pagenum" id="Page_89">[89]</span>
e scrisse una <i>Summa theologica</i><a class="tag" id="tag88" href="#note88">[88]</a> contro i Catari e Valdesi, che dice
nati a' suoi giorni.
</p>

<p>
Oltre scassinare i dogmi inerenti all'unità del sacerdozio per costituire
società religiose speciali, gli eretici facevano guerra accannita alla Chiesa
esterna, e pur troppo trovavano appiglio nello scompigliato vivere del
clero, di cui e amici e avversarj si accordano ad attestare la depravazione.
</p>

<p>
Agli errori la Chiesa oppose da principio i rimedj che a lei convengono;
riformare i suoi, ammonire o scomunicare i dissenzienti, crescere devozione
alle cose che da quelli erano conculcate. La compagnia de' Laudesi, che s'univano
per cantar pie canzoni, dalla Toscana erasi propagata nella Lombardia.
Giovanni da Schio, il famoso paciere, instituì il saluto del <i>Sia lodato
Gesù Cristo</i>. La venerazione verso il Sacramento fu cresciuta da miracoli
che allora si narrarono: Urbano IV estese a tutta la Chiesa la festa del
<i>Corpus Domini</i>, e Tommaso d'Aquino ne compose la magnifica uffiziatura.
</p>

<p>
A Maria poi si tributò l'entusiasmo, col quale i cavalieri veneravano le
donne loro, e il dogma dell'immacolata sua concezione fu sostenuto fervorosamente
dai Francescani; ad onore di lei si formò un salterio, sulla foggia del
davidico; di lei parlarono san Pier Damiani, san Bernardo, san Bonaventura,
con un ardore che rimembra quel dello sposo de' cantici; e fu una gara
di circondarla colla poesia del perdono e con fiori di tenerezza. L'<i>Ave Maria</i>
si rese generale verso il 1240<a class="tag" id="tag89" href="#note89">[89]</a>. San Domenico introdusse, o piuttosto
propagò il rosario; divozione cui fu poi connessa la ricordanza della vittoria
di Lèpanto (1573), quella in cui fu decisa la superiorità dei Cristiani sopra
i Turchi, nell'ora appunto che in tutto l'orbe cattolico recitavasi quella semplice
formola di saluto, di congratulazione, di condoglianza, di preghiera.
Maria ispira le opere d'arte d'allora: il suo scapolare, propagato dai monaci
del Carmelo, orna il petto di tutti come una divisa di combattenti
contro le passioni; ai tre ordini del Carmelo, dei Serviti, della Mercede
sotto gli auspizj di lei, quello s'aggiunge dei Gaudenti, da Linguadoca passati
in Italia, ove singolarmente si resero memorabili, e che continuavano
a vivere nel mondo e nel matrimonio, «solo imposto (come scrive frà
Guittone) odiare e fuggire il vizio, desiare e seguir la virtù, ed alcuna
soave, soavissima regola, data in segno d'onestà, in remissione d'ogni peccato,
ed in premio d'eterna vita».
</p>

<p>
Contro le eresie la Chiesa drizzò pure la santità e lo zelo dei frati.
Questi, anche fra i disordini correnti, aveano sempre mantenuto fervore
più operoso e rigidezza più esemplare. Di nuovi ne furono in quel tempo
istituiti; gli austeri Certosini, i mistici Carmelitani, i pietosi Trinitarj
del riscatto; gli operosi Cistercensi, opera di san Bernardo, introdussero
o migliorarono la coltivazione in luoghi malsani; gli Umiliati arricchironsi
coll'industria dei panni; aggiungansi i Servi di Maria in Toscana,
i Silvestrini di Monte Fano nelle Marche, ed altre società, le quali eccitano
<span class="pagenum" id="Page_90">[90]</span>
le lepidezze e la compassione di un secolo e di giornali, che ammirano Federico
II, Manfredi, Salinguerra, gli Estensi, i Da Camino ed altri ammazza
uomini.
</p>

<p>
E già in tanti rami erasi esteso il viver monastico secondo la varietà
degli intenti e dei mezzi, che Innocenzo III decretò non se ne introducessero
altri; eppure sotto di lui nacquero due Ordini efficacissimi. In visione parvegli
la basilica di San Giovanni Laterano crollasse, e la sorreggessero due
persone, allora a lui ignote, e in cui poi riconobbe Francesco e Domenico.
Il figlio di un agiato negoziante d'Assisi, condotto in Francia da suo padre,
s'addestrò sì bene in quella lingua, che ne trasse il sopranome di Francesco.
Balioso, vivace, compagnone, poeta, a venticinque anni sentesi chiamato
da Dio, e rinunziato a tutto, fin alla famiglia, fa adottarsi da un pitocco,
e non serbando che una tunica col cappuccio e una corda a cintura, nel
mondo inebriato di ricchezze e di piaceri, esce a predicare la povertà; la pace
nel mondo dell'ira, delle superbie, delle guerre; e con undici compagni si
sottomette a così rigorosa abnegazione, da non considerare suo nè l'abito
tampoco e i libri. Così fonda l'ordine de' <i>Frati Minori</i>, e il suo statuto
comincia: «La regola de' Frati Minori è d'osservare il vangelo, vivendo in
obbedienza senza nulla di proprio, e in castità». Chi v'entrasse dovea vendere
ogni aver suo a profitto de' poveri, e subire un anno di pruove rigorose, prima
di proferire i voti. Tutti essendo <i>frati minori</i>, gareggiavano d'umiltà, e
lavavansi i piedi uno all'altro; i superiori chiamavansi servi; chi sa un
mestiere può esercitarlo per guadagnare il vitto; chi no, vada alla busca,
ma non di denaro. Neppur l'Ordine può possedere di là dal puro necessario.
Prendano in ispecial cura gli esuli, i mendicanti, i lebbrosi. Chi malato
s'impazienta o sollecita medicine, è indegno del titolo di frate, perchè
mostra maggior cura del corpo che dell'anima. Non vedano femmine, e a
queste predichino sempre la penitenza: che se alcuno pecca in esse, venga
tosto espulso. In viaggio, null'altro che l'abito, nè tampoco il bastone; e se
diano ne' ladri, si lascino spogliare. Non predichi chi non vi sia autorizzato;
e prometta insegnare la dottrina della Chiesa senza formole di scienza
profana, senza ambire suffragi. Un generale eletto da tutti i membri risiede
a Roma, assistito da un consiglio, e da esso dipendono i provinciali e i
priori. Ai capitoli generali prendono parte i capi di ciascuna provincia,
i priori e i deputati dei monaci di ciascun convento. Ogni comunità tiene
capitolo una volta l'anno: i superiori d'Italia si congregano ogni anno, e
ogni tre quelli di là dall'Alpe e dal mare.
</p>

<p>
Allorquando Francesco si presentò al papa chiedendo riconoscesse il suo
Ordine, cioè gli concedesse di pregare e mendicare e non posseder nulla,
Innocenzo III esitava, parendogli che questi propositi trascendessero le forze
umane; infine approvò solennemente questi Mendicanti (1215). Membri d'una
repubblica che avea per sede il mondo, per cittadino chiunque ne adottava
<span class="pagenum" id="Page_91">[91]</span>
le rigide virtù: scalzi, col vestire dei poveri d'allora, coll'idioma dei vulghi,
diffondeansi per tutto. Avendo per unica retorica una fede inconcussa e universale,
e accettando tutto ciò che servisse all'edificazione, andavano a diffondere
la pace, e spandere la rugiada della Grazia sovra le moltitudini, in prediche
incolte, ma animatissime, e dirette a un uditorio che non vi portava la
critica, ma la convinzione; al popolo parlando come esso vuol gli si parli,
con forza, con drammatica, fino con vulgarità, destando al pianto e al riso
col ridere e piangere essi medesimi; affrontando e provocando sia i tormenti
sia le beffe. Egli stesso, il santo fondatore, se mai talvolta rompesse
il digiuno, volea lo strascinassero per le vie, battendolo, e gridando al ghiottone.
A Natale predicava in una vera stalla, e nel pronunziare <i>Betlemme</i>
belava come un pecorino; e nel nominare Gesù leccavasi le labbra, quasi
ne sentisse dolcezza. Poi alla sera di sua vita, portava le stigmate delle
piaghe di Cristo, impresse sul proprio corpo.
</p>

<p>
Rinfrescatore mirabile del vangelo, a' suoi che inviava a predicare, diceva:
«In nome del Signore camminate due a due con umiltà e modestia;
in particolare con esattissimo silenzio dal mattino fino a terza, pregando
Dio nel vostro cuore. Fra voi non parole oziose e inutili: ed anche per via
comportatevi umili e modesti, come foste in un eremo o nella vostra cella;
imperocchè in qualunque parte siamo, è sempre con noi la nostra cella,
che è il corpo nostro fratello, essendo l'anima nostra l'eremita che dimora in
questa cella per pregare e pensare a Dio. Perciò se l'anima non istà in
riposo in questa cella, la cella esteriore nulla serve ai religiosi. Sia tale la
vostra condotta in mezzo alla gente, che qualunque vi vedrà o ascolterà,
lodi il celeste Padre. Annunziate la pace a tutti; ma abbiatela voi nel cuore
non men che nella bocca, anzi più. Non porgete occasione di collera o di
scandalo, ma colla vostra mansuetudine fate che ognuno inclini alla bontà,
alla pace, alla concordia. Noi siamo chiamati per guarire i feriti e richiamare
gli erranti; e molti vi sembreranno figli del diavolo, che saranno un
giorno discepoli di Gesù».
</p>

<p>
E come i suoi frati, egli correva dovunque intendesse che v'era una bizza,
una discordia, e cominciava: <i>La pace sia con voi</i>, e predicava l'amore, e
intonava canzoni. All'amor suo non bastando l'abbracciare tutti gli uomini,
lo estende ad ogni creatura, e vaga per le foreste cantando, e invitando
gli uccelli, <i>fratelli suoi</i>, a celebrare il Creatore; prega le rondini, <i>sue
sorelle</i>, a cessare il pigolio mentre predica; e sorelle son le mosche, e sorella
la cenere. Una cicala canta? gli è stimolo a lodare Iddio; le formiche
rimprovera di mostrarsi troppo sollecite dell'avvenire; storna dalla strada
il verme che può esservi calpestato; porta miele alle api nell'inverno;
campa le lepri e le tortore inseguite; vende il mantello per riscattare una
pecora dal macellajo; il giorno di Natale voleva si porgesse miglior nutrimento
all'asino e al bue; anche biade, vigne, sassi, selve, quanto hanno di
<span class="pagenum" id="Page_92">[92]</span>
bello i campi e gli elementi songli stimoli, ad amar Dio<a class="tag" id="tag90" href="#note90">[90]</a>; nell'orticello
d'ogni convento de' suoi doveva riservarsi un'ajuola a' più bei fiori, per
lodarne il Signore.
</p>

<p>
L'esuberanza di quest'affetto espandea Francesco in poesie, originali come
lui stesso, ove niuna reminiscenza d'antichità, ma viva effusione di cuore,
impeti d'amore illimitato: fu de' primi ad usar nelle laudi la lingua vulgare;
e frà Pacifico, suo allievo, meritò la laurea poetica da Federico II. Così il
<i>padre serafico</i> seguitò, finchè a quarantaquattro anni morì nel 1226. Per la
sua Porziuncola aveva invocata dal cielo e dal pontefice un'indulgenza, a
lucrar la quale non fosse mestieri di veruna offerta; e quando, al secondo
giorno d'agosto, essa è proclamata nell'ora solenne dell'apparizione di Maria,
una folla innumerevole accorre tuttora da quei fortunati contorni ad implorare
l'effusione della grazia gratuita.
</p>

<p>
Quattro anni dopo l'approvazione, Francesco radunò il primo capitolo,
detto <i>delle stuoje</i>, perchè tenuto in campo aperto sotto trabacche, ove cinquemila
frati della sola Italia, e cinquecento novizj si presentarono; poi
crebbero tanto, che, malgrado mezz'Europa perduta per la Riforma, dicono
alla rivoluzione francese sommassero a cenquindicimila, in settemila conventi,
suddivisi fra molte riforme.
</p>

<p>
L'altro apparso in visione a Innocenzo III era Domenico Gusman, illustre
castigliano, assetato di amore e di patimenti, che introdusse l'Ordine de' Predicatori
(1216), obbligato esso pure alla povertà, con cariche tutte elettive,
e destinato specialmente alla scienza divina e all'apostolato. Mentre i Frati
Minori preferivano la campagna e situazioni meravigliosamente belle, i Domenicani,
diffusi rapidamente, nelle primarie città d'Italia ebbero grandiosi
monasteri e templi magnifici<a class="tag" id="tag91" href="#note91">[91]</a>, prodigi dell'arte.
</p>

<p>
Onorio III diede poi ai Domenicani un'esistenza canonica, istituendo il
maestro del sacro palazzo, gran dignitario della Corte, mentre è il ministro
della giustizia papale per l'universo, da cui vengono a dipendere tutti quelli
istituiti in ciascuna diocesi, in quanto non vi si oppongano gli anteriori diritti
de' singoli vescovi. E la giustizia e l'istruzione erano gli attributi de' Domenicani
che non doveano tanto tirar nella chiesa neofiti, come poi i Gesuiti,
quanto conservare chi v'era. Essi diedero alla predicazione una forma più animata
e dotta; tolsero al clero secolare il privilegio dell'alto insegnamento e
la direzione delle coscienze; rappresentavano la regola stretta, il formalismo
della lettera, la rigida repressione. I Francescani invece tendeano al misticismo,
alla libera interpretazione del testo sacro, a dirigere gli spiriti verso
l'ideale, fuor delle forme prestabilite.
</p>

<p>
Non sono dunque più i monaci ascetici, stiliti, anacoreti dell'Asia e dell'Africa;
non gli studiosi e faticanti di san Benedetto o di san Bernardo;
ma poveri mendicanti, viepiù potenti sul popolo, il quale venera un'indipendenza
acquistata con sacrifizj volontarj: onde li consultava, divideva
<span class="pagenum" id="Page_93">[93]</span>
con essi il pane, dalla Providenza compartito; e in quegli atti di astinenza
e di abnegazione riconoscea l'amore, e nell'amore la virtù. Diffusi pel
mondo, nella reggia come nella capanna, senza domicilio fisso, seminando
dietro di sè la parola che salva, alle eresie oppongono la predica, l'associazione;
inoltre l'esempio del massimo disinteresse e della maggior costumatezza.
Deperisce il sentimento dell'autorità? e i frati rinnegano la propria
per far la volontà d'un altro, ch'esso pure dipende da un superiore, e questo
da un altro, finchè s'arriva al pontefice, da cui tutto e tutti rilevano. Quel
rinunziare volontariamente al creato per amor del Creatore, esprimeva
non solo lo spogliamento, ma l'amore dello spogliamento. Così ridotto,
l'uomo non è più esposto a quella comune tentazione, per la quale, allorchè
abbia detto «Ciò è mio», facilmente passa a dire «Ciò son io, è l'esser mio,
ingrandito e nobilitato»; non trovasi grande per nascita, per eredità o
posti, ma per la sola grandezza vera dell'uomo, quella dell'anima. Oggi
che, in un'esistenza laboriosa, avvelenata dalle cure materiali, non possiam
intendere quella guerra dichiarata ai sensi, si ripete che il denaro
produce indipendenza. Ebbene, questi frati la godeano perchè, non avendo
cosa da perdere, sfidavano i potenti o i rapaci a far loro paura.
</p>

<p>
Non incardinati a una chiesa come i preti, non appartenenti a una provincia
ad un reame, assumevano tutti i pesi del clero senza i vantaggi; anzi,
coll'umiltà e povertà correggevano di quello l'orgoglio, che era uno de' più
forti appigli per gli eretici. Poveri, penitenti, assistendo al popolo nelle
tribolazioni e benedicendone il tripudio, contrastando ai tiranni, specchi di
bontà e di dottrina, ecco perchè gli Ordini dei Minori e de' Predicatori tanto
poterono, e divennero il più valido sostegno della Santa Sede; e per ciò li
troveremo i più osteggiati dagli avversarj della Chiesa.
</p>

<p>
A chi nella storia riconosce qualcosa di più nobile e liberale che non l'accidente
o la fatalità, non isfuggirà come quest'istituzione, tanto favorevole al
potere dei papi, e che forse ritardò di tre secoli il distacco luterano, al pari
d'altre istituzioni a pro del pontificato, venne da persone estranie e private,
non già dai papi, non da ambizione nè calcolo loro, siccome sogliono gli
ordimenti che i re e i ministri fanno per ampliarsi in potenza.
</p>

<p>
E subito destarono meraviglia e simpatia nei migliori<a class="tag" id="tag92" href="#note92">[92]</a>, e in folla attrassero
pii ed illustri proseliti, professori, architetti, medici, filosofi, tra i
quali il maggior mistico san Bonaventura, il maggior ragionatore san
Tommaso, il ravvivator delle scienze sperimentali Ruggero Bacone, e cardinali,
e principi, e re, e regine. Ciò chiuda la bocca al frivolo beffardo,
provando ch'erano in armonia col tempo, soddisfaceano a bisogni veri delle
anime, e profittavano alla società quale allora si trovava. E i chiostri erano
allora l'asilo de' maggiori filosofi, i quali, ammiratori di Dio mentre il
mondo dilagava di sangue, passavano la vita nella contemplazione del
bello, nella ricerca del vero, nella pratica del bene; e dai chiostri uscirono
<span class="pagenum" id="Page_94">[94]</span>
i più vigorosi campioni della verità, e ampliatori della civiltà, quali furono
i teologi.
</p>

<p>
Nella teologia dogmatica bisogna distinguere l'elemento <i>immutabile e
sostanziale</i>, cioè il vero rivelato e quel che ad esso s'attiene: e l'elemento
<i>mutabile</i>, quasi accessorio, che è lo sviluppo scientifico d'esso vero rivelato,
la forma di esso. Il primo nè scema nè progredisce; il secondo varia col
tempo e cogli uomini. Quello è oggi qual fu al tempo di Cristo e degli apostoli,
coi quali fu compito e suggellato; l'altro si modifica e si modificherà
sotto l'azione permanente dello Spirito Santo, e per cagioni diverse.
In quello il semplice credente e il più profondo teologo sono eguali; per
l'altro differiscono grandemente. Questo sviluppo scientifico ebbe due
periodi ben distinti eppur connessi: quello dei Santi Padri e quello degli
scolastici.
</p>

<p>
Il medioevo avrebbe potuto produr teologi sì grandi come i primi secoli?
era assai tener viva la face della civiltà e delle credenze fra il turbine della
barbarie. I teologi studiavano nella Scrittura e ne' Padri, con poca invenzione
e poca filosofia, contentandosi di compilare o copiare. Pur v'ebbe
taluni che tentarono qualche sistema; poi nel <span class="scp">XI</span> secolo ricompajono i
grandi teologi. Tal fu Lanfranco di Pavia (1005-89), divenuto abate di Bec
in Normandia, poi arcivescovo di Cantorbery, che, dagli affari pubblici non
distolto, risuscitò l'arte critica, applicandola ai testi che l'eretico Berengario
aveva falsati per negare la presenza reale nell'eucaristia; riprovando la
sottigliezza dei tropi e dei sillogismi e l'<i>inane fallacia</i> della dialettica di
Aristotele, chiama sapiente chi conosce e glorifica Dio, e pienezza della dottrina
l'intenderne il mistero e la sapienza.
</p>

<p>
Discepolo suo e successore, Anselmo d'Aosta (1033-1109), con dolce calma
e fermezza, intelletto elevato, cuor puro, carattere amabile, per sagacia e
pietà fu chiamato un secondo Agostino, e sulle traccie di questo diede dimostrazioni
ancora venerate sopra l'essenza divina, la trinità, l'incarnazione,
la creazione, l'accordo del libero arbitrio colla Grazia. Mettendo in iscena
un ignorante che cerca la verità colla scorta dell'intelletto puro, vuol mostrare
che la ragione non prova, ma comprova le verità rivelate; e protestando
insieme che la fede non cerca comprendere, ma pur movendo dal
credere, tende all'intelligenza, chiaramente determina i confini della filosofia
e della teologia.
</p>

<p>
Lo stolto che dice <i>Non v'è Dio</i>, bisogna abbia l'idea d'un essere a tutti
superiore, anche quando afferma che non esiste. Ma l'affermare che non
esista quello che si chiarisce, è assurdo; è poi contradditorio ne' termini,
atteso che quest'ente, presupposto superiore a tutti, resterebbe inferiore a un
altro, che a tutte le perfezioni congiungesse l'esistenza. Voi riconoscete l'argomento
svolto poi da Cartesio; sicchè un monaco del <span class="scp">XI</span> secolo trovava,
e preciso esponeva la prova più compiuta e soddisfacente dell'esistenza di
<span class="pagenum" id="Page_95">[95]</span>
Dio, cioè elevava la coscienza fino alla nozione dell'essere, e sopra un concetto
della ragione edificava una teologia dottrinale.
</p>

<p>
Altri si volgeano ad enucleare credenze particolari di mezzo alla generale,
seguendo lo spirito di controversia introdotto dalla scolastica.
</p>

<p>
Da Boezio, ultimo filosofo latino, era stata resuscitata la stretta dialettica,
che l'italioto Zenone d'Elea aveva insegnata. Di essa erasi giovata assai la
sapienza greca; ma se si restringe a pure forme e categorie, impaccia la
ragione mentre intende soccorrerla. Entrata poi e divenuta dominante nelle
scuole d'Occidente, ne prese il nome di <i>scolastica</i>, che esprime ad un
tempo e l'uso il più poderoso, e il più inane abuso che siasi fatto mai dell'umano
raziocinio.
</p>

<p>
Questa geometria della ragione mette innanzi, precisamente formolato,
il suo teorema, da principj inconcussi deduce illazioni con raziocinio serrato,
senza abbellimenti nè svaghi, valendosi solo di parole chiaramente
definite, eliminando le idee vaghe e i termini equivoci, e procedendo sempre
dal noto all'ignoto. Tali principj non potea darli che la rivelazione. Movendo
da questi, la scolastica limitavasi a difendere e chiarire dogmi parziali, a vedere
in che modo accettar la rivelazione e conoscere il sentimento comune;
esercitandosi sulle due nozioni fondamentali del creatore e della creatura,
per trovarne e chiarirne la relazione, ch'è la fonte d'ogni morale, e conciliare
la fede rivelata colla ragion pura e coi fenomeni della vita esterna;
sospendendo ogni disputa non appena la Chiesa avesse sentenziato.
</p>

<p>
Ma mentre sant'Anselmo sosteneva doversi credere ai misteri prima di
analizzarli colla ragione, Roscelino prendeva le mosse da un ordine puramente
logico, e distruggeva i misteri della fede col pretesto di spiegarli. Era
Aristotele che prevaleva a sant'Agostino; e la scolastica più non si propose
soltanto di rendersi conto dei dogmi riguardati come incontestabili, di elevarsi
dalla fede all'intelligenza, come ne' migliori tempi; ma prendea le
mosse dall'ordine logico e psicologico, dalla coscienza, da una specie d'esperienza,
non impugnando i dogmi, anzi cercando metterli in armonia colle
teoriche razionali, pure non prendendoli per base e termine delle sue speculazioni,
e formando una filosofia umana.
</p>

<p>
La Chiesa non vi si era opposta; solo avvertì che v'ha dei limiti insuperabili,
e vigilava che l'orgoglio non urtasse il dogma. Alcuni vollero trascenderli,
e ne nacquero gli errori de' Nominalisti e de' Realisti, lo scetticismo
d'Abelardo, il panteismo di Amalrico di Chartres. La Chiesa condannò
questi abusi della dialettica, eppure lasciolla applicare alla teologia.
</p>

<p>
Allora rinacquero gli abusi della sofistica greca. Il minuzioso speculare,
disgiunto dall'applicazione, dalla sperienza, dall'erudizione, da ogni bellezza;
il sillogizzare non tanto per raggiungere la verità, quanto per uniformarsi
a certe regole, o per avviluppare gli avversarj; il puntigliarsi in
frivole distinzioni fin di sillabe, congiunzioni, preposizioni, e innestare
<span class="pagenum" id="Page_96">[96]</span>
alla logica quanto di vano comprendevano la grammatica e la geometria,
colla presunzione di dimostrare ogni cosa, perfino i contrarj; insomma l'assumere
la disputa per iscopo, non per mezzo, e confondere il metodo colla
sostanza, faceva invanire e delirare nella presunta onnipotenza della dialettica,
e separava la teologia speculativa dalla pratica, l'argomentatrice dalla
mistica. La Bibbia diveniva un arringo di disputazioni, secondo che gli
uni vi rintracciavano il senso letterale, altri l'allegorico, altri il mistico.
Che cosa faceva, e dove stava Iddio prima di creare? se nulla avesse
creato, qual sarebbe la sua prescienza? v'ha tempo in cui egli conosca più
cose che in un altro? potè egli fare le cose in altro modo da quel che le
fece? e che non sia ciò che è? e, per esempio, che una meretrice sia vergine?
Iddio, incarnandosi, si unì all'individuo od alla specie? il corpo di
Cristo alla destra del Padre sta seduto o in piedi? e le vesti con cui comparve
agli apostoli dopo risorto erano realtà od apparenza? e le assunse con
sè in cielo? e ve le tiene ancora? e nell'eucaristia sta nudo o vestito? che
divengono le specie eucaristiche dopo mangiate? in qual maniera s'operò
l'incarnazione nel seno di Maria? san Paolo fu rapito al terzo cielo nel corpo
o senza? il pontefice potrebbe cassare i decreti degli apostoli, e formare un
articolo di fede? o abolire il purgatorio? è semplice mortale, o una specie
di divinità?
</p>

<p>
Ricondurre le quistioni teologiche al punto ove i Padri le aveano lasciate
fu l'assunto di Pietro Lombardo (1160), povero fanciullo novarese, divenuto
vescovo di Parigi. Nei quattro libri <i>Sententiarum</i> raccolse in un ordine alquanto
arbitrario le proposizioni de' santi Padri intorno ai dogmi, sicchè
non rimanesse che d'applicarle nelle varie quistioni. Ma poichè delle difficoltà
esposte non porgeva la soluzione, apriva campo a troppe sottigliezze,
per quanto egli richiamasse continuo verso gli studj positivi e i monumenti
della prisca filosofia cristiana. Inoltre dava egli stesso in certe speculazioni
che noi possiamo dire curiose: «Iddio padre generando suo figlio, generò
se medesimo o un altro Dio? generò di necessità o di volontà? è Dio spontaneamente
o necessariamente? Gesù Cristo potea nascere d'una specie
d'uomini differente dalla stirpe d'Adamo? potea prendere il sesso femminile?»
Quando la logica gli paresse condurre a conclusioni diverse dalla
fede, conchiudeva: «Su questo punto amo meglio udire altri, che non parlare
io stesso». Fu intitolato il <i>Maestro delle sentenze</i>, divenne testo delle
scuole, ebbe replicate edizioni ne' primi tempi della stampa, e forse quattrocento
commentatori, e fin a mezzo il secolo passato l'università di Parigi ne
celebrava l'anniversario con esequie assistite da tutti i bacellieri licenziati.
</p>

<p>
Censurare la scolastica per gli abusi che ne derivarono, è ingiustizia come
di chi condannasse la letteratura odierna per la prostituzione de' giornali. È
vero che tali ginnastiche sono pericolose, nè impunemente s'irritano i dilicati
muscoli della credenza, e difficilmente si ha la debita riverenza per un
<span class="pagenum" id="Page_97">[97]</span>
dogma che fu maneggiato con troppa famigliarità; ma è vero altresì che gli
scolastici successero ai santi Padri nell'ufficio di conservare, trasmettere, propugnare
la fede; ed è loro merito l'aver raccolte in un sol corpo di dottrina
tutte le verità rivelate, sparse in tanti volumi quanti sono i monumenti della
tradizione; ridottele in pochi, ordinate con sistema scientifico, espresse con
preciso e chiaro linguaggio. Insomma la scolastica, nella parte sua viva, fu
il trionfo della ragione applicata alla rivelazione.
</p>

<p>
In ciò il maggior merito va a quel che può asserirsi il maggior filosofo del
medioevo, e fors'anche dell'evo moderno, san Tommaso (1227-74). Nato dai
conti d'Aquino, pronipote di Federico Barbarossa, cugino di Enrico VI e di
Federico II, discendente per madre dai principi normanni, abbandona delizie
e speranze per vestirsi domenicano, e ben presto mostrò intelletto filosofico
s'altri mai, erudizione estesissima, passione de' grandi risultamenti.
A quarantun anno si propose, coi materiali sparsi della scienza, coordinare
in sistema compiuto la teologia e la filosofia, compendiando in un volume i
conflitti che da dodici secoli la Chiesa sosteneva intorno ai cardini della
fede, e quanto aveano insegnato, approvato, riprovato i Padri, i dottori,
i papi, i concilj, in maestosa sintesi tendendo a riprodurre l'ordine
assoluto delle cose. Dio uno, la Trinità, la creazione, le leggi del mondo,
l'uomo e l'angelo, la natura e la grazia; e opporre la verità agli errori
moltiformi del Corano<a class="tag" id="tag93" href="#note93">[93]</a>, del Talmud, del manicheismo. All'ispirazione
ed elevazione dei primi Padri non assurge egli, ma fedele al sillogismo, porge
formole dotte e profonde distinzioni. Vastissimo il concetto generale, finissime
le particolarità; non c'è massima nella Scrittura e nella tradizione,
non idea nella coscienza, non errore nelle menti ch'egli non abbia discusso,
sopra ciascuno recando le opinioni antiche e moderne, vere e false, la
tesi e l'antitesi; e con un buon senso calmo, imparziale, senza sistematiche
esclusioni, adottando tutto ciò ch'è vero, approvando tutto ciò ch'è
buono. Mentre d'Aristotele repudia la metafisica, ne adopra la dialettica e il
potente argomentare sillogistico, tanto opportuno a dissipare il sofisma.
</p>

<p>
Ecco con qual metodo procede. Enuncia, per lo più in forma di
quistione, il teorema che intende dimostrare; poi espone e sillogizza
tutte le opposizioni filosofiche con tal franchezza e lealtà, che poterono
da lui attingere eresie ed objezioni quanti ebbero la mala fede di sopprimere
le risposte. Vi contrappone (<i>sed contra</i>) passi d'Aristotele, della
Bibbia, dei Padri, principalmente di sant'Agostino: quindi (<i>conclusio</i>) pronunzia
la sua decisione in termini concisi, enucleandoli poi dialetticamente,
e non di rado con poche parole d'inarrivabile precisione snodando avviluppatissimi
problemi; donde passa a sciogliere per ultimo con facilità le
opposizioni che avea messe innanzi sul principio della quistione.
</p>

<p>
Ch'egli si occupasse di scienze al tempo suo non esistenti, o usasse un
linguaggio che l'età sua non gli dava, chi lo pretenderebbe? mentre eccitano
<span class="pagenum" id="Page_98">[98]</span>
meraviglia la chiarezza, la brevità nervosa, la schietta indagine della
verità, che con bella e profonda definizione egli fa consistere in un'equazione
tra l'asserto e il suo oggetto<a class="tag" id="tag94" href="#note94">[94]</a>.
</p>

<p>
Scienza di Dio, dell'uomo, della natura, la teologia risale a Dio per contemplarlo,
e col raggio che ne attinge discende la scala del creato, illuminando
le sfere inferiori. Tra i corpi assolutamente materiali e il mondo delle
pure intelligenze, riflesso della vita e delle perfezioni di Dio, sta l'umanità,
partecipe degli uni e degli altri; tre mondi, connessi da legami infiniti,
donde risultano l'ordine naturale e il soprannaturale, e in seno all'opera di
Dio nasce l'opera dell'uomo, mediante la libertà creata. Di qui la mescolanza
di bene e di male, di verità e d'errore, che costituisce la storia umana.
Delle creature, alcune sono assolutamente immateriali, altre materiali, altre
miste, e nel formarle Iddio si propose il bene, cioè d'assimilarle a sè. Del
qual bene partecipano anche i corpi, in quanto possedono l'essere, e sono
l'effetto della bontà divina; e concorrono alla perfezione dell'universo, che
deve contenere una gradazione d'esseri, gli uni subordinati agli altri, secondo
che sono più o meno perfetti. Chi li consideri uno ad uno, non vede
che l'inanità: ben altrimenti da chi li guardi come istromenti degli spiriti:
avvegnachè tutto ciò che si riferisce all'ordine spirituale, mostrasi più
grande quanto più viene conosciuto.
</p>

<p>
Centro e compendio della creazione è l'uomo, il cui spirito vive di triplice
vita, la sensiva, la vegetativa e la razionale, la qual ultima ancora si
divide in intelligente e volitiva. Alla volitiva san Tommaso assegna norme
rettissime, giacchè fondate sugli insegnamenti della Chiesa: e canoni della
società, che i più sodi e i più liberali non furono forse mai dati da altri<a class="tag" id="tag95" href="#note95">[95]</a>.
</p>

<p>
Ciò sia detto per coloro, che non vogliono considerar tampoco la scolastica
come il maggior tentativo fatto di sostenere il dogma col raziocinio,
costruendo sistemi di metafisica trascendente, che non provano ricchezza di
scienza storica e filologica, ma suprema sottigliezza d'ingegno<a class="tag" id="tag96" href="#note96">[96]</a>.
</p>
</div>

<div class="chapter">
<p>
<span class="pagenum" id="Page_103">[103]</span>
</p>

<h2><a id="disc5"></a>
DISCORSO V.
<br />
<span class="x-small">ORIGINE DELL'INQUISIZIONE. SEGUE DE' PATARINI. LA GUGLIELMINA.</span>
</h2>

<p>
La verità non sarebbe verità se ciò che se ne scosta non fosse errore:
nè l'errore sarebbe errore se non cagionasse disordine. In conseguenza
l'autorità tutrice dell'ordine sociale deve reprimerlo. In tempo che tutto
avea per meta il cielo, sicchè chi mettesse impacci all'arrivarvi era il gran
nemico della società, bisognava collocare sotto la guardia delle leggi la
fede, come la vita, la roba, l'onore.
</p>

<p>
Che la società pagana non tollerasse le religioni diverse dalla legale, è
attestato non meno dal supplizio di Diagora e Socrate, che dalle migliaja di
martiri. I Padri della Chiesa proclamarono la libertà delle credenze, finchè
la loro fu perseguitata; ma come prevalse, e gli eretici sorsero a turbarla,
argomentarono che il reprimere gli errori fosse diritto e difesa legittima
contro della persecuzione e della seduzione. Se la Chiesa è unica depositaria
e interprete della verità, e soltanto in essa vi è salute, non dovrà ella con
ogni modo opporsi alla propagazione dell'errore? Gl'imperatori di Roma
cristiani, memori di quando univano i due poteri di capi dello Stato e supremi
pontefici, moltiplicarono decreti in tal proposito; due Costantino, uno
Valentiniano I, due Graziano, quindici Teodosio I, tre Valentiniano II,
dodici Arcadio, diciotto Onorio, dieci Teodosio II, tre Valentiniano III,
tutti inseriti nel codice Giustinianeo. Diverse pene comminavano agli eretici,
di rado la morte, perchè i vescovi professavansi avversissimi al sangue:
a questi era affidato il decidere se un'opinione fosse ereticale; al magistrato
secolare l'avverar il fatto, e dare la sentenza.
</p>

<p>
Così procedette la cosa nel declino dell'impero occidentale; così continuò
in Oriente. Ma fra noi, dopo l'invasione, se accadeva di punire un violamento
di leggi ecclesiastiche, i vescovi usavano quell'autorità mista di sacro
e di secolare, che ad essi era stata attribuita, e talvolta ancora, considerando
l'eresia come politica disobbedienza, la reprimevano colla forza, siccome dicemmo
aver fatto Eriberto arcivescovo di Milano.
</p>

<p>
Ridesto il diritto romano, come alla tirannia, così vi si trovò appoggio
alle persecuzioni contro i miscredenti, poco ricordando che la legge d'amore
<span class="pagenum" id="Page_104">[104]</span>
aveva abolita quella fiera legalità. L'imperatore Ottone III poneva Gazari e
Patarini al bando dell'impero e a gravi castighi. Federico Barbarossa, tenuto
congresso a Verona con papa Lucio III nel 1184, ordinò ai vescovi<a class="tag" id="tag97" href="#note97">[97]</a> d'informarsi
per sè o pei loro delegati delle persone accusate d'eresia, distinguendo
i convinti, i pentiti, i ricaduti; quelli convinti sieno spogliati dei benefizj
se religiosi, e abbandonati al braccio secolare; i sospetti si purghino, ma se
ricadano, vengano puniti senz'altro. Federico II, al tempo della sua coronazione
fulminò pene temporali contro gli eretici, e le ripetè da Padova con
quattro editti, ove, «usando la spada che Dio gli ha concesso contro i nemici
della fede», vuole che i molti eretici ond'è singolarmente infetta la
Lombardia, sieno presi dai vescovi e dati alle fiamme ultrici, o privati
dell'organo della lingua.
</p>

<p>
È questa la prima legge moderna di morte contro i miscredenti: e veniva
da un re accusato di enormi eresie dai contemporanei, e dai moderni offerto
modello di liberalismo antiecclesiastico. Egli stesso fece da papa Onorio III
rimproverare le città lombarde per averlo impedito di procedere, come si
era proposto, contro l'eresia<a class="tag" id="tag98" href="#note98">[98]</a>: all'arcivescovo di Magdeburgo, legato in
Lombardia, impose di usar il massimo rigore<a class="tag" id="tag99" href="#note99">[99]</a>; e l'ordinò nelle <i>Costituzioni
del regno di Sicilia</i>, dolendosi, che dalla Lombardia, ove n'era il semenzajo,
i Patarini fossero largamente penetrati in Roma e perfino nella
Sicilia<a class="tag" id="tag100" href="#note100">[100]</a> e a perseguitarli spedì l'arcivescovo di Reggio e il maresciallo
Ricardo di Principato. Nè men severi editti fece Ottone IV<a class="tag" id="tag101" href="#note101">[101]</a>; da cui Giacomo
vescovo di Torino, sgomentato dell'aumentarsi de' Valdesi fra le Alpi,
ottenne ampia facoltà di espellerli dalla sua diocesi<a class="tag" id="tag102" href="#note102">[102]</a>. Sull'esempio e
coll'autorità dei decreti imperiali, le varie città emanarono statuti contro
gli eretici.
</p>

<p>
Questi aveano per centro Tolosa; e già potemmo vedere come impugnassero
la giustizia, la proprietà, la famiglia, la facoltà di punire, insomma i fondamenti
della società. Come nemici della società consideravansi dunque, e
Federico II, nella succennata costituzione, che passò nel diritto comune per
quasi tutta Italia, ordina a' suoi uffiziali d'investigare contro gli eretici, anche
senza denunzia e sopra sospetti per quanto leggieri, ponendo l'eresia fra
i delitti pubblici (<i>inter cætera publica crimina</i>); anzi lo giudica più orribile
che la lesa maestà: e fin agli ecclesiastici comanda di esaminare se vi
avesse offesa anche contro un solo articolo di fede: <i>a viris ecclesiasticis
et prælatis examinari jubemus</i>.
</p>

<p>
Eresia era titolo che applicavasi a qualunque errore. Si sa che, nella
dieta di Roncaglia, Martin Gosia definì che l'imperatore è non solo signore
di tutto il mondo, ma anche di tutte le cose de' particolari. Or bene,
il famoso Bartolo non solo adottò quella sentenza, ma dichiarò eretico chi
credesse altrimenti.
</p>

<p>
L'eresia era dunque civilmente delitto: e Luca di Penna, per dirne uno
<span class="pagenum" id="Page_105">[105]</span>
dei cento, dichiara «il misfatto d'eresia esser massimo e pubblico, per offendere
la maestà divina, e conturbare l'unità della Chiesa: aversi in esso
a procedere per inquisizione, e quelli che da' giudici ecclesiastici son dichiarati
rei, se non s'accusano e ritornano in seno della Chiesa, siano dichiarati
eretici, e consegnati al giudice secolare, che deve bruciarli e incamerarne i
beni, come nel misfatto di maestà».
</p>

<p>
Da questi mali volendo Innocenzo III sbrattare la vigna di Cristo, spedì
monaci a predicare, esortando i principi a secondarli; e quando Ranerio e
Guido inquisitori avessero scomunicato uno, i signori doveano confiscargli
i beni e sbandirlo, e far peggio a chi resistesse. Di qui cominciò la crociata
contro gli Albigesi, che non è da questo luogo il raccontare, ma dove la religiosa
serviva di mantello alla quistione di nazionalità. La Francia, smaniando
ottenere quell'unità, che molti agognano oggi a qualsiasi costo anche per
l'Italia, voleva sottomettere la Provenza e la Linguadoca, che avvezze alle
romane, repugnavano dalle ordinanze germaniche del paese settentrionale,
e quell'occasione sembrò opportuna. La spedizione fu segnalata dagli orrori
delle guerre civili e dello stato d'assedio, ma solo gli adulatori dei re potrebbero
riversarne ogni colpa sul papa e sulla religione. Oggimai la storia
accertò che Innocenzo, mal informato delle iniquità commesse da ambe le
parti, non avea mai cessato di predicar pace e moderazione, e dopo che i
crociati ottennero vittoria, spedì legato <i>a latere</i> il cardinale Pietro di Benevento,
affinchè riconciliasse colla Chiesa gli scomunicati, e riducesse Tolosa
a repubblica indipendente, purchè convertita dagli errori anticristiani e
antisociali; assolse i capi dell'insurrezione, e al figlio di quel Raimondo da
Tolosa ch'era stato principale capo della guerra, prodigò consolazioni, assegnò
il contado Venesino, Beaucaire e la Provenza, e ripeteva: «Abbi pazienza
fin al nuovo concilio».
</p>

<p>
Sotto i papi succeduti, la guerra fu proseguita colla ferocia delle nazionali,
finchè la Provenza restò sottoposta affatto al re di Francia. Questo re era
san Luigi, e al nuovo acquisto volle accomunare i provedimenti che vegliavano
in Francia, dove l'eresia, secondo il diritto comune, era considerata delitto
contro lo Stato, e punita del fuoco. Romano, cardinale di Sant'Angelo,
raccolse un concilio, dove si stabilì che i vescovi nominerebbero in ciascuna
parrocchia un sacerdote con due o tre laici, per <i>inquisire</i> gli eretici, e farli
noti ai magistrati; punito chi ne celasse alcuno; distrutta la casa dove uno
fosse côlto.
</p>

<p>
Sono i fieri ordinamenti coi quali si svelle la ribellione, e pur troppo li
vediamo e li deploriamo oggi stesso minacciati e applicati, nel meriggio
dell'ostentata civiltà, e per cause assai meno certe, in questa povera Italia.
</p>

<p>
Il tribunale dell'inquisizione fu dunque una corte speciale in paese sovvertito
da lunga guerra e da rinascenti sollevazioni. Invece delle precedenti
stragi armata mano, e dei consigli di guerra senza diritto di grazia, l'Inquisizione
<span class="pagenum" id="Page_106">[106]</span>
era esercitata da ecclesiastici, gente più addottrinata e meno fiera;
ammoniva due volte prima di procedere; solo gli ostinati e recidivi arrestava;
riceveva al pentimento chiunque abjurasse, e spesso contentavasi di
castighi morali; col che salvò moltissimi, che i tribunali secolari avrebbero
condannati. Gregorio IX poi, ad istanza del famoso teologo Rajmondo de
Pegnaforte, la sistemò col togliere ai vescovi la processura, e riservarla ai
frati, che così all'uffizio di combattere colla parola gli eretici unirono quello
di farli ricredenti o castigarli. Al priore de' Domenicani in Lombardia il
papa dirigeva la bolla <i>Ille humani generis pervicax inimicus</i>, costituendolo
esecutore contro gli eretici<a class="tag" id="tag103" href="#note103">[103]</a>. Dappoi Innocenzo IV, con editto del
1251 da Brescia, ripartì le provincie fra Domenicani e Francescani, a questi
la Toscana, a quelli la Lombardia, la Marca Trevisana, la Romagna, dando
ai provinciali podestà d'istituire inquisitori apostolici dapertutto, fuor della
Sicilia ove n'aveano privilegio i re: il vescovo dovea aver parte nel giudizio;
le comunità pagare le spese: e in <span class="scp">XXXI</span> capitoli, dappoi modificati
perchè trovarono reluttanza ne' magistrati, si diedero norme a tutti i rettori,
i consigli, i comuni per consolidar esso tribunale.
</p>

<p>
I frati costituivano una specie di giurati, circolanti al modo delle assisie,
e che aveano giurisdizione su tutti i laici, non esclusi i dominanti, ed anche
sul basso clero. Arrivato in una città, l'inquisitore convocava i magistrati;
e li facea giurare d'eseguire i decreti contro gli eretici, ed ajutare a
scoprirli e coglierli; se alcuno renuisse, poteva sospenderlo e scomunicarlo,
e mettere all'interdetto la città. Le denunzie, che non poteano essere anonime,
aveano effetto soltanto quando il reo non si presentasse di voglia;
scorso il termine, era citato; e i testimonj interrogavansi coll'assistenza
dell'attuaro e di due ecclesiastici. L'istruzione preparatoria riusciva sfavorevole?
gl'inquisitori ordinavano d'arrestar l'accusato, più non protetto da
privilegi od asili. Cólto che fosse, nessuno più comunicava con esso, faceasi
la visita della sua casa, e il sequestro de' beni.
</p>

<p>
Appoggiavasi l'inquisizione al diritto civile: e nella <i>Maestruzza</i><a class="tag" id="tag104" href="#note104">[104]</a> è definito:
«Secondo la legge, indovinatori e malefici dee essere a loro mozzo
il capo, s'ei vi caggiono: e se eglino vanno a casa altrui; debbon essere
arsi: e i loro beni debbono essere messi in comune. Ma secondo la Chiesa,
gli è tolta la comunione, se egli è notorio; ma se egli è occulto, imponsegli
penitenza di quaranta dì» (cap. 42). Degli indovinatori e sortilegi gl'inquisitori
non possono e non debbono intromettersi, se già manifestamente
non temessero alcuna resia. Coloro che ricaggiono nella resia di prima,
la quale avevano negata, si debbono mettere nelle mani della signoria secolare
(cap. 91).
</p>

<p>
La colpa dunque era civile, la Chiesa non facea che mitigar la pena, poichè
i pentiti assolveva, anche i recidivi procurava riguadagnare. L'inquisitore
dovea dichiarare che l'accusato fosse veramente eretico, e quindi non più
<span class="pagenum" id="Page_107">[107]</span>
appartenente alla Chiesa: da quel punto diveniva reo di Stato: e lo Stato
non eseguiva la sentenza dell'inquisizione, ma applicava la pena stabilita
dalla legge.
</p>

<p>
Una costituzione di Celestino III e d'Innocenzo III, accolta nel <i>Diritto
Canonico</i><a class="tag" id="tag105" href="#note105">[105]</a>, distingue le procedure per accusa secondo il codice romano,
quelle per denunzia, quelle per inquisizione; ma in tutte sono pubblicate
le testimonianze, ammesse le difese e il dibattimento. Gli eretici dunque,
giudicati secondo la legge canonica, poteano conoscere i testimonj e l'accusatore,
aver un consiglio, e pubblico dibattimento. Solo quando lo stabilirsi
dei principati sminuiva la pubblicità, propria del medioevo, Bonifazio VIII
dispensò gl'inquisitori da tante formalità qualunque volta ne derivasse pericolo
ai testimonj<a class="tag" id="tag106" href="#note106">[106]</a>: Innocenzo VI, dichiarando che tal pericolo può presumersi
sempre, generalizzò la riserva, e di qui venne la procedura secreta,
per quanto vi ostassero i legisti e la nobiltà e gli uomini comuni, che si
trovavano esposti all'arbitrio. Piantato un tribunale, potea sperarsi disforme
dagli altri del suo tempo? onde vi si videro rinnovate tutte le sevizie
de' processi di Roma pagana, e il cavillo, e la tortura, e supplizj esacerbati.
San Tommaso trova legittima in tali casi fin la pena capitale<a class="tag" id="tag107" href="#note107">[107]</a>. Ma la
Chiesa, sebbene siasene valsa come d'una legittima difesa e d'una prevenzione
contro mali gravissimi, non approvò mai, almeno in concilio, un'istituzione
siffatta.
</p>

<p>
Fin dal nascere non mancò da fare all'Inquisizione in Italia. La vicinanza
del papa, e l'esservi egli anche principe temporale, incitava a resistergli; e
ne' conflitti di Guelfi e Ghibellini vedemmo mettersi in discussione l'autorità
di lui, passando, come troppo è facile, dalla mondana alla spirituale. I
Comuni aveano acquistato la libertà strappandola ai vescovi, sicchè restava
sminuita la riverenza a questi, e in molte lettere i pontefici ne muovono
querela alle nostre repubbliche, le quali anche non di rado violarono e i
possessi e le persone degli ecclesiastici.
</p>

<p>
Uscente il <span class="scp">XII</span> secolo, Orvieto formicolava di Manichei, introdotti dal fiorentino
Diotisalvi, e da un Girardo di Marsano; e diceano che il sacramento
dell'eucaristia nulla rappresenta, il battesimo non occorre alla salvezza;
non giovasi ai morti con limosine ed orazioni. Espulsi costoro dal vescovo,
comparvero Melita e Giulita, uomini e donne seducendo con aspetto di santità,
finchè il vescovo, col consiglio di canonici, giudici ed altri, ne esigliò
ed uccise molti. Un Pier Lombardo vi capitò poi da Viterbo, contro del
quale Innocenzo III deputò Pietro da Parenzo, nobile romano, che ricevuto
fra ulivi e palme, proibì i combattimenti carnevaleschi che finivano in
sangue; ma poichè gli eretici stimolarono a disobbedire, il primo giorno di
quaresima si mischiò fiera zuffa, e Pietro fece abbattere le torri, donde i
grandi aveano tirato sul popolo, ed emanò buoni provvedimenti. A Pietro
tornato, il papa domandò: — Come hai bene eseguiti gli ordini nostri?
</p>

<p>
<span class="pagenum" id="Page_108">[108]</span>
— Così bene, che gli eretici mi cercano a morte.
</p>

<p>
— Dunque va, persevera a combatterli, chè non possono uccidere se non
il corpo; e se t'ammazzeranno, io ti assolvo d'ogni peccato.
</p>

<p>
E Pietro, fatto testamento e congedatosi dalla desolata famiglia, ritornò<a class="tag" id="tag108" href="#note108">[108]</a>.
</p>

<p>
Contro i molti Manichei di Viterbo Innocenzo mosse in persona, rimbrottò
i cittadini che tra quelli sceglievano i consoli, ed ordinò che, qualunque
fosse trovato sul patrimonio di san Pietro, fosse consegnato al braccio
secolare per castigarlo, e i beni divisi fra il delatore, il comune e il
tribunale giudicante<a class="tag" id="tag109" href="#note109">[109]</a>. D'altri abbiamo ricordo in Volterra, dove gl'inquisitori,
a malgrado del vescovo, atterrarono alcune case d'eretici in
Montieri<a class="tag" id="tag110" href="#note110">[110]</a>.
</p>

<p>
Bandi severissimi contro Catari e Patarini e d'altro nome novatori, pubblicò
Gregorio IX, in qualità di sovrano di Roma e ad istanza di questa città,
volendo fossero mandati al fuoco, o, se si convertivano, a carcere perpetuo;
e guai a chi li raccogliesse o non li denunziasse. Molti in fatto furono arsi,
molti chiusi a penitenza nei monasteri di Montecassino e della Cava<a class="tag" id="tag111" href="#note111">[111]</a>.
Dei rimanenti si fece diligente inquisizione, per cura di Annibaldo, capo
del senato<a class="tag" id="tag112" href="#note112">[112]</a>; in presenza del quale e del popolo, molti preti e cherici
e laici, affetti di questa lebbra, furono condannati; sopra testimonj e
confessione propria. L'editto di Gregorio IX fu poi ampliato da Innocenzo
IV e Alessandro IV, infine da Nicola III contro tutti gli eretici, e inserito
nel diritto canonico<a class="tag" id="tag113" href="#note113">[113]</a>. Il senato romano pubblicò varj capitoli, pei
quali il senatore doveva ogni anno diffidare i Catari, Patarini, Poveri di
Lione, Passagini, Giosefini, Arnaldisti, Speronisti e d'altro nome, e i loro
ricettatori, e fautori, e difensori: gli eretici côlti si devano detenere, e otto
giorni dopo condannati dalla Chiesa, punire: i loro beni pubblicare, dandone
una parte a chi li prese o rivelò, una al senatore, una per restaurare
le mura: dove teneano le congreghe facciasi un mondezzajo; siano distrutte
in perpetuo le loro case e di coloro che da essi ricevettero l'imposizione
delle mani; quegli che conoscendoli non li riveli, sia multato in venti libbre;
quei che loro diano ricetto, perdano la terza parte dei beni, e la seconda
volta siano espulsi di città, nè possano citar alcuno in giudizio, nè
esser assunti ad impieghi, o ad atto legittimo qualsia.
</p>

<p>
In Milano fu posto <i>che qualunque persona a sua libera volontà potesse
prendere ciascun eretico; le case ove eran ritrovati si dovessero rovinare,
e i beni che in esse si trovavano fossero pubblicati</i><a class="tag" id="tag114" href="#note114">[114]</a>. Enrico di Settala,
arcivescovo di essa città, allora istituito inquisitore, <i>jugulavit hæreses</i>, come
lo loda il suo epitaffio; ma i cittadini lo discacciarono. Vedesi ancora in Milano
la statua equestre di Oldrado da Trezzeno podestà, encomiato nell'iscrizione
perchè <i>Catharos ut debuit uxit</i><a class="tag" id="tag115" href="#note115">[115]</a>. Nel 1303, al 1 novembre, i popolani
di Sesto Calende si univano, e nominavano due sindaci o procuratori,
i quali ricevessero le abjure di qualunque eresia o credenza, favore o asilo
<span class="pagenum" id="Page_109">[109]</span>
o difesa prestata a eretici di qualunque sètta; e a giurar sull'anima loro e
di tutti quei del paese d'osservare la fede cattolica, e perseguitare gli eretici
credenti e i loro fautori<a class="tag" id="tag116" href="#note116">[116]</a>.
</p>

<p>
Come ricettatore d'eretici fu assalito il conte Egidio di Cortenova nel Bergamasco,
e smantellatone il castello per istanza d'Innocenzo IV.
</p>

<p>
A Brescia operavano così sfacciati, che dissacravano chiese, e dalle torri fortificate
scagliando fiaccole ardenti, scomunicavano la Chiesa romana e chi
ne seguisse le dottrine. Contro di loro, papa Onorio III inviò il vescovo di
Rimini, il quale abbattè molte chiese da essi contaminate, e le torri dei Gàmbara,
degli Ugoni, degli Oriani, dei Bottazzi, ch'erano stati i più violenti,
con ordine che rimanessero sempre mucchi di rovine, a ricordanza del
fatto: le torri di quelli che aveano infellonito in minor grado, fossero diroccate
fino a metà o ad un terzo, nè più si elevassero se non col consenso della
Chiesa apostolica: gli scomunicati per tali azioni, eretici fossero o loro
fautori, non venissero assolti se non presentandosi alla sede apostolica,
salvo che in articolo di morte<a class="tag" id="tag117" href="#note117">[117]</a>.
</p>

<p>
Altri in Piacenza bruciò il podestà Raimondo Zoccola; sessanta a Verona
frà Giovanni da Schio in tre giorni, subito dopo aver riconciliate le osteggianti
città italiane nella famosa pace di Paquàra.
</p>

<p>
Nè il Napoletano mancava d'eretici, ed è probabilmente come protesta
contro le costoro predicazioni che un eremita calabrese andava attorno gridando
nel dialetto patrio: <i>Benedittu, laudatu e santificatu lu Patre;
benedittu, laudatu e santificatu lu Filiu; benedittu, laudatu e santificatu
lu Spiritu Santu</i><a class="tag" id="tag118" href="#note118">[118]</a>. Dal registro angioino a Napoli si trassero dianzi
due diplomi: coll'uno del 1269, dato da Orvieto il penultimo di maggio,
Carlo d'Anjou scrive ai conti, marchesi, baroni, podestà, consoli, conti, e
chiunque abbia potere e giurisdizione, esortandoli che, venendo i frati
Predicatori di Francia come inquisitori in Lombardia e in altre parti d'Italia,
per investigare gli eretici e quelli che per eresia dalle terre di Francia
fuoruscirono, vogliano ajutarli in tal ricerca, e renderli sicuri.
</p>

<p>
Coll'altro ai giustizieri, balii, giudici, maestri giurati ed altri ufficiali e
fedeli nel regno di Sicilia annunzia che frà Benvenuto dell'ordine de' Minori,
inquisitore, mandava i familiari suoi Regebato e Jacobuccio a
prendere alcuni eretici dimoranti nel suo regno: perciò a loro requisizione
vogliano coglierli, coi beni stabili e mobili, e custodirli in luogo
sicuro; i beni fedelmente conservino a utile della curia reale; e di quanto
staggiranno facciano fare quattro istromenti simili, di cui uno terranno
essi, uno daranno al depositario, un terzo alla camera reale, il quarto ai
ragionieri della gran curia. Seguono i nomi degli eretici: Marco Pietro
Neri, Regale de Monte, Gilia di Montesano, Giovanni Bictari, Bigoroso,
Bonadio del Regno, Bencivenga di Vecchialana, Verde figlia di Guido Versati,
Fiore di Colle Casale, Benvenuto Malyen d'Acquapendente, Migliorata sua
<span class="pagenum" id="Page_110">[110]</span>
moglie, Sabbatina detta Bona, maestro Matteo tessitore e Alda sua moglie,
Giovanni Orso, Angelo Orso di Guardia Lombarda, Vitale Maria sua
moglie, Bernarda e Bernardo suo marito, Gualterio provinciale, Bernardo
calzolajo, Bernarda sua moglie, Raimondo di Napoli, Pietro di Majo di San
Germano, Benedetto calderario, Pietro Malanotte e Maria sua moglie, e
Maria loro figlia, Salvia e Nicolao figlio di lei, Benedetto fratello di Salvia,
Bona sua figlia, Salvia di Rocca magnifico, Giudice Rainaldo, Giudice Guarino,
Bojano Capocia, Pietro Giannini e Guglielmo suo fratello, Giraldo
Bonomo di Odoriso, Giacobo Gerardone, Giovanni Mundi, Tommaso di
Giovanni Guarnaldi di Ferrara, Pietro Bictari nipote di Giovanni Bictari,
Margarita moglie del fu Zoclofo, Domino di Ferrara, Sibilla sua cognata
di Melfi, mastro Matteo tessitore, Alda sua moglie, mastro Mauro mercante
di Casalvere, Matteo Giovanni Golie, Giovanni e Gemma suoi figli,
Soriana, Matteo Maratono, Gemma sua donna, Binago di Alifia, maestro
Manneto di Venafro, Nicola fratello di Jacobo, Maria madre sua di Bojano,
Guglielmo d'Isernia, Sergio, Margarita sua moglie di San Massimo, Viatrice
sua figlia, Roberto figlio di Ugone suddetto, Giacomo Ricco, mastro Rainaldo
Scriba, Canapadula di Rieti figlio, Samuele di San Sibato, Corrado Tetinico
che dicesi stia a Foggia, Benvenuto Jazeo e sua moglie che dimora
presso San Martino, e stavano in Alifia.
</p>

<p>
Il decreto è dato nell'assedio di Lucera, il 12 agosto 1269.
</p>

<p>
Ivone da Narbona scriveva a Gerardo arcivescovo di Bordeaux, come, viaggiando
in Italia, e' si finse Cataro, lo perchè in tutte le città ebbe lietissime
accoglienze; e «a Clemona, città celebratissima del Friuli, ebbi squisiti vini
da' Patarini, robiole, ceratia ed altri lachezzi»<a class="tag" id="tag119" href="#note119">[119]</a>. Costoro aveano per vescovo
un tal Pietro Gallo, che scoperto di fornicazione, fu cacciato di seggio
e dalla società.
</p>

<p>
Contraddisse vivamente all'errore Antonio da Lisbona, il taumaturgo di
Padova, che a nome della religione e dell'umana libertà protestò contro Ezelino,
il quale professava aver più paura de' frati Minori che di qualsiasi persona
al mondo. Singolarmente in Rimini sant'Antonio combattè gli eretici,
non solo colla parola, ma coi miracoli. Perocchè una volta, dice la legenda,
non badandogli gli uomini, furono veduti i pesci venir su per la Marecchia,
e a bocca aperta collocarsi ad ascoltarlo; un'altra, un giumento, da lungo
tempo digiuno, si prostrò davanti all'ostia consacrata, benchè il padrone
patarino gli porgesse il truogolo dell'avena.
</p>

<p>
Martello degli eretici fu detto san Tommaso d'Aquino, che nella <i>Summa
theologica</i> espose tutti gli argomenti contro gli errori di essi, come dicemmo:
nè men fervoroso apparve san Bonaventura. Contro gli eretici di Prato aveva
proferito sentenza il vescovo di Worms, legato dell'imperatore Enrico VI nel
1194<a class="tag" id="tag120" href="#note120">[120]</a>, confiscandone i beni, ordinando di disajutarli in ogni modo, e vietando
di dar loro consiglio od ajuto, nè di mettere ostacolo a lui quando li
<span class="pagenum" id="Page_111">[111]</span>
facesse carcerare. Nel resto della Toscana troviam pure nominati fra gli eretici
Guido da Cacciaconte di Cascia in Valdarno; il prete del Ponte a Nieve,
Migliore da Prato, uno di Poggibonzi, due donne di Poppi, Andrea di Fede,
una Meliorata con suo padre Albese, un'altra fiorentina. Gherardo, dottore
e cavaliere di Firenze, fu scoperto eretico solo allorchè, morendo, non volle
attorno a sè che Patarini.
</p>

<p>
A Firenze, come negli altri Comuni, v'erano statuti <i>de hæreticis diffidandis
et baniendis; omnes hæreticos cujuscumque hæresis diffidare et exhaurire
debeant rectores civitatis, etc</i>. La prima e la seconda domenica dell'avvento,
il vescovo, celebrando in Santa Reparata, solea richiedere i rettori
della città che perseguitassero e sbandissero gli eretici. E vescovo dal 1205
al 1230 vi fu Giovanni da Velletri, il quale, vedendo propagarsi l'eresia,
pensò ripararvi seriamente, e fece catturare alcuni che si tenevano celati.
Costoro vescovo era Filippo Paternon, che avea fatto di molti proseliti. Gregorio
IX papa, nel 1227, ordinò a frà Giovanni da Salerno, compagno di
san Domenico e priore di Santa Maria Novella, che procurasse l'arresto del
Paternon: il quale côlto, abjurò i suoi errori, ma ben presto tornò ai conciliaboli,
e la potenza de' suoi settarj lo assicurava d'impunità. Quando la
prudenza il consigliò a mutar paese, gli furono surrogati nel ministerio
Torsello, indi Brunetto, infine Jacopo da Montefiascone, che, con un Marchisiano
e con un Farnese, da prima gli servivano di ministri. Farnese predicava
cogli occhi chiusi come chi dorme, ed asseriva che egli e i compagni
suoi talvolta in abiti preziosissimi assistevano alla maestà divina. Contemporaneamente
a frà Giovanni, il vescovo di Siena Bonfili ricercava gli eretici
nella sua diocesi, ajutato da altri Domenicani.
</p>

<p>
Il nuovo vescovo di Firenze Ardingo Feraboschi fece contro i Patarini,
varj decreti confermati da Gregorio IX, e vide stabilita regolarmente nella
sua città l'Inquisizione, con tribunale nel convento di Santa Maria Novella,
e pubblici notari. Frà Ruggero de' Calcagni, uscito da famiglia di mercanti
in Vachereccia, ne fu primo inquisitore, ed eresse processo nel 1243, per
trovare l'origine, il seguito e l'estensione di tanto male, e servendosi dei
processi fatti già prima in convento, principiò cause terribilissime, e fin
allora non più sentite nella città. Il tribunale per lo più si teneva in quel
monastero, e alle volte nel luogo di Santa Reparata, assistendovi sempre
l'inquisitore, il priore di Santa Maria Novella, e due o tre altri frati de' principali.
Citavano i rei a comparire, sotto intimazione, prima di pena pecuniaria,
poi di censure: ed un'infinità d'eretici sì uomini come donne bisognò
venissero ad esibirsi, perchè i signori di palazzo da lettere papali
erano stati obbligati a dare i rei nelle mani degli ecclesiastici, onde non v'era
campo di poter esentarsene<a class="tag" id="tag121" href="#note121">[121]</a>. In fatto, Pietro e Andrea furono mandati
a Roma, ove abjurarono.
</p>

<p>
Non per questo cessavano gli eretici, e Gherardo di Ranieri Cavriani,
<span class="pagenum" id="Page_112">[112]</span>
figlio d'eretico, davasi attorno apostolando, e spesso tornava in Lombardia,
e andava nelle case a dar la consolazione ai morenti. Altri caporioni erano
Baron del Barone e Pulce di Pulce, famiglia calabrese, appoggiati dalla fazione
imperiale, e secondati dai Cavriani, da Chiaro di Manetto, da Cante
di Lingraccio, da Uguccione di Cavalcante, dalle famiglie Saracini e Malapresa,
e da molte signore, fra cui Teodora moglie del Pulce, un'Aldobrandesca,
una Contrelda, un'Ubaldina erano sempre le prime a dar impulso
alle collette apertesi a favore de' poveri e de' predicanti.
</p>

<p>
I quali insegnavano che Maria non era donna, ma un angelo: che Cristo
non prese carne da lei; che non si trovano il corpo e il sangue sacro nell'eucaristia.
Teneano loro adunanze in Firenze nella casa del Manetto, del
Lingraccio, e massime de' Baroni, che, come rilevanti dall'impero, rimanevano
esenti dalla giurisdizione comunale, e che edificarono una torre a
San Gaggio, fuor di città, apposta per ricettare gli eretici; oltrechè aveano
conciliaboli in una villa sul Mugnone. Frà Ruggero, unito a frate Aldobrandino
Cavalcanti, ne fe carcerare alquanti; ma i Baroni, gelosi delle loro immunità,
per forza li rimessero in libertà. Con ciò venne la città a dividersi
in due fazioni, una avversa, l'altra favorevole all'Inquisizione, e bande
prezzolate insultavano per la via i fautori di questa e i Domenicani.
</p>

<p>
I Serviti, ordine allor allora istituito sul monte Senario, che prima per
la straordinaria pietà erano sospettati eretici, vennero ad obbedienza dell'inquisitore,
faticandosi a ribattere gli eretici; al che valse pure il miracolo
che allora si divulgò, d'Uguccione prete di Sant'Ambrogio presso Firenze,
il quale, detta messa, non asciugò bene il calice, e al domani vi si trovò
sangue vivo.
</p>

<p>
De' processi allora eretti, alcuna cosa fu pubblicata dal Lami, e parte si
conserva nell'archivio di Stato fra le carte di Santa Maria Novella, e di là
traemmo le notizie che precedono<a class="tag" id="tag122" href="#note122">[122]</a>. Le deposizioni sono la maggior parte
di donne, e principalmente di Lamandina Pulce, avversa agli eretici
quanto v'erano propense le sue consanguinee. Non appare vi si usasse
tortura, e quando l'esortazione uscisse inutile, i rei venivano abbandonati
al braccio secolare.
</p>

<p>
Il papa, che aveva confortato la Signoria a conservar forza alle leggi, per
appoggio inviò frà Pietro da Verona. Questi era nato da genitori patarini, e
resosi domenicano, spiegò zelo straordinario contro gli eretici in Lombardia.
Di là trasferitosi a Firenze nel 1244, predicava nella piazza di Santa
Maria Novella, la quale trovandosi angusta alla folla accorrente per udirlo,
ad istanza di lui fu fatta ampliare dalla Signoria. Istituì egli la società
de' Laudesi, che cantava Maria e il Sacramento, quasi a sconto degli oltraggi
dei Patarini.
</p>

<p>
Ma questi, non che rimanessero allibiti, opponevano la forza; lo perchè
Pietro sistemò alquanti nobili, che volonterosi si esibivano per guardia al
<span class="pagenum" id="Page_113">[113]</span>
convento dei Domenicani, ed altri che eseguissero i decreti di questi: donde
originò la «sacra milizia dei capitani di Santa Maria».
</p>

<p>
Sulla facciata dell'uffizio del Bigallo, rimpetto a San Giovanni, due sbiaditi
affreschi di Taddeo Gaddi figurano il miracolo di quando un cavallo infuriato
si lanciò contro le turbe che ascoltavano la predica, ma passò sovra le loro
teste senza nuocere ad alcuno; ed esso Pietro, quando a dodici nobili fiorentini
consegna lo stendardo bianco colla croce rossa per tutela della fede:
il quale stendardo conservasi in Santa Maria Novella, e si spiega nel giorno
di quel santo.
</p>

<p>
Crebbero allora processi ed esecuzioni, e varie donne di Poppi furono
messe a morte. Frà Ruggero citò al suo tribunale i Baroni, i quali, dichiarando
quelle esecuzioni inumane ed illegali, s'appellarono all'impero: e il
podestà Pace da Pesannola, bergamasco, li tolse in tutela, protestando contro
le sentenze, e intimando si rilasciassero i detenuti. Perciò dagli inquisitori
fu messo con solennità all'interdetto, onde ne nacque parte e tumulto: una
domenica nel 1245, mentre i fedeli ascoltavano la predica nella cattedrale, gli
eretici gli assalgono e feriscono: Pietro si pone alla testa de' suoi; sono di
sangue contaminate piazza Santa Felicita e il Trebbio, finchè i Cattolici
riescono superiori. La croce del Trebbio rammenta anche oggi quel macello;
e vuolsi che allora cominciasse l'uso di porre croci e madonne sui crocicchi,
onde tosto vedere chi le dileggiasse o riverisse.
</p>

<p>
Segnalato per tanto zelo, Pietro muove a farne prova sui Cremonesi e sui
Milanesi, i quali, esacerbati dalle battaglie mal riuscite contro Federico II,
bestemmiavano il Cielo, insultavano ai riti, e sospendevano capovolti i crocifissi.
Cominciò egli le processure; e predicando a Milano sulla piazza di
Sant'Eustorgio diceva: «So che gli eretici hanno tramato la mia morte;
che è già depositata la somma onde retribuire il sicario. Sia quel che vogliono,
s'accorgeranno ch'io farò contro loro dopo morte più che non facessi da
vivo». In fatto Stefano de' Confalonieri di Agliate e Manfredi da Olirone
congiurarono, e lo fecero uccidere mentre il sabato <i>in albis</i> passava da Milano
a Como. Egli trafitto intrise il dito nel proprio sangue, scrisse per
terra <i>credo</i>, e spirò<a class="tag" id="tag123" href="#note123">[123]</a>. Subito venerato col nome di Pietro Martire, ebbe
un tempio sul luogo dove cadde, e in Sant'Eustorgio a Milano una magnifica
arca, ch'è uno dei primi monumenti della scultura, con epitafio
scritto da san Tommaso:
</p>

<div class="poem">
<p><i>Præco, lucerna, pugil Christi, populi, fideique</i></p>
<p><i>Hic silet, hic tegitur, jacet hic mactatus inique</i></p>
<p><i>Vox ovibus dulcis, gratissima lux animorum,</i></p>
<p><i>Et verbi gladius, gladio cecidit Catharorum, etc.</i></p>
</div>

<p>
D'egual moneta aveano i Patarini pagato frà Rolando da Cremona, mentre
sulla piazza di Piacenza predicava: Pietro d'Arcagnago, frate Minore, scannato
<span class="pagenum" id="Page_114">[114]</span>
in Milano presso Brera per opera di Manfredo da Sesto, caporione
de' Patarini lombardi, con Roberto Patta da Giussano; frà Pagano da Lecco,
trucidato coi compagni mentre andava a stabilire l'Inquisizione in Valtellina,
e così altri. Nel 1279, avendo gl'inquisitori condannata al fuoco una
tedesca in Parma, i cittadini insorsero, saccheggiando il convento de' Domenicani,
alcuni anche ferendone, talchè essi a croce alzata partirono. Ma il
podestà e gli anziani e i canonici li seguirono, e gl'indussero a tornare, promettendo
rifarli dei danni e punire gli offensori<a class="tag" id="tag124" href="#note124">[124]</a>.
</p>

<p>
A san Pietro Martire successe come inquisitore in Lombardia frà Ranerio
Saccone, che più volte menzionammo, il quale spianò la Gatta, ritrovo degli
eretici, e fece bruciare i cadaveri di due loro vescovi, Desiderio e Nazario,
tenuti in venerazione; nè si rallentò finchè Martin Torriano, signore del
popolo, nol fe cacciare.
</p>

<p>
A Milano poco dopo comparve una Guglielmina, che diceasi oriunda di
Boemia e di stirpe regia, e che, a guisa de' Montanisti, non ammetteva Cristo
come ultimo termine del progresso morale e religioso, ma come un progresso,
che doveva essere sorpassato da una nuova missione: in lei lo Spirito
Santo essersi incarnato per redimere Giudei, Saracini e mali Cristiani:
averla Rafaele arcangelo annunziata a sua madre Costanza, moglie del re di
Boemia, il dì della Pentecoste: nata un anno dopo quell'annunciazione: era
vero Dio e vero uomo nel sesso femminile, come Cristo nel maschile, e dal
sacrosanto suo sangue resterebbero salvati i miscredenti: come Cristo, secondo
la natura umana, non secondo la divina, dovea morire, risorgere, e
alla presenza de' discepoli e dei devoti salire al cielo per elevare l'umanità
femminile. Quanto visse, il popolo la venerò; morta nel 1282, fu tumulata
splendidamente a Chiaravalle, casa de' Cistercensi presso Milano, e tenuta
in conto di santa, e il suo sepolcro frequentato da devoti, illuminato
giorno e notte da ceri e lampade, e vi si celebravano tre feste annue, a san
Bartolomeo, all'Ognisanti e a Pentecoste, distribuendosi da que' monaci
pane e vino in commemorazione di lei, della quale si enumeravano la virtù
e i miracoli: e ceri ardevano davanti alla effigie di essa, dipinta in Santa
Maria Maggiore, in Santa Eufemia, alla Canonica e altrove.
</p>

<p>
Come Cristo lasciò in terra san Pietro per suo vicario, affidandogli da reggere
la Chiesa, così la Guglielmina lasciò vicaria sua nel mondo Mainfreda,
monaca dell'ordine delle Umiliate di Santa Caterina in Brera. Essa teneva
adunanze de' fedeli, predicava, componeva litanie; e la Pasqua del 1299,
vestitasi d'abiti pontificali come altre compagne, celebrò una messa in casa di
Jacopo da Ferno, ove Albertone da Novate recitò l'epistola, e Andrea Saramita
una lezione di vangelo da lui composto. Tempo verrebbe ch'essa Mainfreda
più solennemente celebrerebbe sul sepolcro dello Spirito Santo incarnato;
indi nel duomo di Milano, poi in Roma predicherebbe dalla sede apostolica;
diverrebbe vera papessa, colle autorità del pontefice odierno, il quale sarebbe
<span class="pagenum" id="Page_115">[115]</span>
abolito e surrogato dalla Mainfreda, che battezzerebbe le genti ancor sedute
nelle tenebre. I quattro vangeli darebbero luogo a quattro altri, stesi per
ordine della Guglielmina. Il visitar la tomba di questa era meritorio come
il visitar quella di Cristo, onde da tutte le plaghe s'accorrerebbe a Chiaravalle,
ma i seguaci di essa sarebbero esposti a tormenti e supplizj; non
mancherebbe qualche Giuda che li tradisse, e li desse nelle mani de' nemici,
cioè dell'Inquisizione.
</p>

<p>
Tali opinioni vulgari apparvero dai loro processi<a class="tag" id="tag125" href="#note125">[125]</a>, dai quali non risultano
però le turpitudini di che sono imputate queste deliranti; che la
Guglielmina rompesse a vergognoso commercio con Andrea Saramita; che
la Mainfreda, al termine delle congreghe, comandasse di spegnere i lumi, e
abbandonarsi senza distinzione di persone o di sesso. Fatto è che, sparsesi
tali voci, il vulgo, colla consueta versatilità, mutò il culto in esecrazione,
gl'inni in bestemmia, e l'Inquisizione colse la Mainfreda, il Saramita, Jacopo
da Ferno ed altri (20 luglio 1300), e ne cominciò il processo. Jacopo abjurò;
la Mainfreda e il Saramita furono mandati al rogo sulla piazza della Vetra,
il 6 d'agosto, insieme colle reliquie della Guglielmina.
</p>

<p>
In Milano si formò poi un Ordine che pretendeva esser equestre, intitolato
della fede di Gesù Cristo, o della croce di san Pietro martire: portavano
una croce inquartata di nero e bianco; obbligavansi ad esporre anche la vita
per la diffusione della fede e la distruzione dell'eresia, e realmente non erano
che familiari della santa Inquisizione. Forma eguale adopravasi da altri
nelle diocesi d'Ivrea e di Vercelli; e v'aveva indulgenze e privilegi a quei
che crociavansi tra costoro<a class="tag" id="tag126" href="#note126">[126]</a>.
</p>

<p>
Inquisizione è una delle tante parole, attorno a cui suol levarsi tale rumore,
da impedire s'oda la voce del tempo; ma anche spogliata delle esagerazioni,
desta giusto raccapriccio o rammarico ad ogni buon cristiano. Quanto
narrammo non ci lascia dire cogli scrittori dell'Enciclopedia francese, che
l'Inquisizione di Spagna trascese «nell'esercizio d'una giurisdizione, in cui
gl'Italiani suoi inventori usarono tanta dolcezza». Vero è che, oltre essere
all'unisono co' tempi, ed assai meno orribile, che non si sparnazzi dai soliti
organi passionati e di malafede, essa proponevasi un fine morale, a differenza
della Polizia moderna che sottentrò nelle sue veci, dalla quale si procede e
castiga spesso nell'interesse d'un principe, o per mantenere un dominio
costituito sulla forza o sull'intrigo: se restringeva il pensiero, facealo, o
credea farlo, per salvezza delle anime, non per mero vantaggio d'un potere,
d'un ministero, d'una consorteria dominante: nè quegli spaventi tolsero che
sorgessero grandi e robusti pensatori. Noi avremo a riparlarne quand'essa
diventerà un organo importante delle società nuove: intanto avvertiamo
come oggi di nuovo si risveglino quelle antiche dottrine a proclamare la comunanza
de' possessi, l'abolizione della proprietà e dell'organamento civile:
e la società costituita arma tre milioni d'uomini in Europa contro siffatte
<span class="pagenum" id="Page_116">[116]</span>
teoriche, le quali allora denominavansi eresie. Domandiamo se ciò deva
qualificarsi intolleranza; e se il secolo che così adopera possa maledire a
quelli che fecero altrettanto: e non comprendere che l'odierna libertà della
bestemmia non potè acquistarsi che coll'introdurre altre feroci repressioni,
eserciti innumerevoli, tirannesche Polizie.
</p>

<p>
L'intolleranza è per avventura inseparabile dalle profonde credenze; e la
fede suppone l'esclusione di ciò che da essa differisce. Quando poi la fede è
considerata come il necessario legame fra i cittadini, chi la intacca lede
la società. L'Inquisizione proferì la pena di morte: ma la proferiscono anche
i nostri giurati. Le pene odierne sono destinate a far rispettare istituzioni
stabilite: e così era per quelle dell'Inquisizione, verso istituzioni
che la coscienza avea consacrate, e che difendeansi pel diritto che alla società
non si negò giammai. Forse la repressione ci desta fremito perchè
il delitto era religioso? Ma il diritto positivo è meramente convenzionale;
la sua autorità dipende dalla confidenza che ispira. Oggi si puniscono colpe
differenti; ma ciò prova solo che gl'interessi sociali non sono sempre identici:
quelli d'oggi hanno il vantaggio d'esser attuali; quelli d'allora lo svantaggio
d'esser passati. Benediciamo Iddio d'averci fatti vivere in tempi,
quando ogni vero cattolico professa altamente la tolleranza, che non è la
parificazione della verità coll'errore, bensì l'applicazione della carità nel
mondo del pensiero, e che esclude l'intervenzione della forza nell'ordine
spirituale, neppure a servizio della verità.
</p>
</div>

<div class="chapter">
<p>
<span class="pagenum" id="Page_121">[121]</span>
</p>

<h2><a id="disc6"></a>
DISCORSO VI.
<br />
<span class="x-small">MISTICI. L'EVANGELIO ETERNO.</span>
</h2>

<p>
Mentre costoro traviavano per abuso della ragione, e alla rivelazione e
all'autorità opponeano la negativa e l'indagine, altri erravano per abuso del
sentimento, col che accenniamo alle sètte mistiche e comuniste. Il misticismo,
cioè l'apprezzar la natura delle cose divine e dei loro rapporti colle
umane piuttosto secondo il sentimento che secondo la ragione, fino a presumere
di mettersi in diretta relazione col mondo soprasensibile, senza tener
conto della materia e dei mezzi ordinarj di conoscere, deriva da uno degli
elementi della natura umana, la fede; che non trovandosi soddisfatta da
argomenti, maledice e tenta annichilare il corpo e il pensiero, per cercare
riposo nella contemplazione delle cose superne; stornasi dalla terra, ch'è
nostro asilo d'un giorno, per attendere la morte, svolgendo intanto le pagine
del libro de' cieli.
</p>

<p>
Di siffatte aspirazioni è nido e sede l'Oriente, e massime l'India, ove Dio
è il riposo, mentre per noi è l'attività (<i>actus purissimus</i>); è un principio,
sovrastante agli esseri che governa con azione continua; idea conforme
agli istinti d'una gente, ove la volontà dirige perfino l'intelligenza.
</p>

<p>
Il cristianesimo che diede il concetto del Dio personale, e nel culto sostituì
le idee alle passioni e ai loro emblemi fisici, non restò però sempre immune
dagli eccessi del misticismo, e la religione di Budda v'influì forse ne' suoi
primordj, e viepiù nelle crociate, in tempo delle quali sorgono e i Templari
e san Francesco<a class="tag" id="tag127" href="#note127">[127]</a>, nel quale si riscontrano tante somiglianze coi pii solitarj
dell'India, nobilitate è vero da un amore disinteressato e operoso.
</p>

<p>
E mistici ebbe in ogni tempo il cattolicismo, ma all'età appunto delle
crociate si segnalò sopra tutti Gioachimo da Cosenza in Calabria. Educato alla
corte di Ruggero duca di Puglia, pellegrinato in Terrasanta, ivi passò un'intera
quaresima fra gli anacoreti del Monte Tabor, con fervorosissima
pietà. Rimpatriato (1183), si vestì cistercense nel monastero di Corazzo, poi
ottenne dispensa dall'uffizio per poter darsi tutto alla meditazione della
<span class="pagenum" id="Page_122">[122]</span>
Bibbia, e ad istanza dei papi scrisse varie opere teologiche. Aspirando a
maggior rigore di vita, a Flora, fra l'Albula e il Neto nei recessi della Sila,
fondò una celebre badia, alla quale diede una regola più austera, approvata
da Celestino IV, ed estesa a molti conventi. Udendo da lontano le
vicende del mondo, intendendole e spiegandole a suo modo e coll'esaltazione
causata dal digiuno e dalle discipline, esponeva concetti profetici nel
tono dell'Apocalissi, i quali erano raccolti dal monaco Ranieri, unico suo
compagno, e in forma di salmi erano mandati pel mondo, accolti coll'avidità,
onde ne' momenti critici si aspira a prevedere una decisione<a class="tag" id="tag128" href="#note128">[128]</a>. Per
queste profezie, che san Tommaso comprendea derivar piuttosto da acuto
discernimento che da lume soprannaturale, fu venerato e creduto; Riccardo
Cuor di leone, movendo per la crociata, andò a consultarlo; Costanza imperatrice
volle confessarsi da lui; persin Federico II colmò di beni la sua
badia, dove visse sino al 1201. Fu censurato dal concilio lateranese del
1215 per alcune opinioni sulla Trinità in opposizione a Pietro Lombardo<a class="tag" id="tag129" href="#note129">[129]</a>,
ma egli avea chiesto un esame di tutti i suoi scritti, e dichiarò ritrattare
quanto se ne disapprovasse.
</p>

<p>
E molti sono questi scritti: la <i>Concordia del nuovo coll'antico Testamento</i>;
<i>sulla Sibilla Eritrea e sul profeta Merlino</i>; il <i>Salterio delle dieci
corde</i>, o <i>commento a Geremia, Isaia ed altri profeti</i>. Carattere di questi
lavori era la giustificazione non solo, ma la glorificazione della vita monastica,
alla quale dava il sembiante d'una rinnovazione sociale, preordinata
dalla Providenza. E diceva: «Iddio divise il mondo in tre epoche successive;
nella prima, il Padre opera per mezzo de' patriarchi e profeti; nella
seconda, il Figlio opera per mezzo degli apostoli e discepoli; nella terza,
lo Spirito Santo opererà per mezzo dei frati».
</p>

<p>
Era naturale che que' libri fossero accolti passionatamente dai Minoriti;
ricopiati, interpretati, esagerati, discuteansi in pubblico; ebbero
apostoli di grido, come Ugo di Montpellier, Rodolfo di Sassonia, e si giunse
a dichiarare che il Nuovo Testamento non avea condotto alla perfezione; che
Gesù Cristo non era imitabile quando fuggì o si nascose, quando bevve vino
e mangiò carni, quando possedette denaro; primo dovere dell'uomo spirituale
essere la povertà volontaria.
</p>

<p>
Ciò veniva a condannare i possessi ecclesiastici, dal che facilmente si passava
ad abolire la gerarchia e le funzioni sacerdotali. Monaci non ascritti ad
alcun ordine, vagavano per Italia predicando l'umiltà e la povertà, come
fossero sufficienti a costituir l'uomo in una santità, quale basta per conferire
i sacramenti, e sciogliere e legare.
</p>

<p>
Sebbene l'abate Gioachimo non avesse prefisso tempo all'adempimento
delle sue profezie, da' suoi testi, stiracchiati ad applicazioni attuali, si dedusse
che il 1260 sarebbe predestinato pel nuovo regno di Dio; Federico II morrebbe;
l'anticristo comparirebbe, immediato predecessore della nuova epoca
<span class="pagenum" id="Page_123">[123]</span>
religiosa. Federico anticipò di dieci anni la morte, ma l'inadempimento delle
profezie non basta a disingannare; più tardi esse servirono ai necromanti,
e alcune corrono finora, credute da coloro che ne aspettano l'adempimento.
Gioachimo, chi lo fa santo, e «di spirito profetico dotato», chi impostore,
chi mentecatto; ma dee figurare nella storia come capo del misticismo,
sceso poi a Giovanni da Parma, a Gerardo da san Donnino, a Ubertino da
Casale, a frà Dolcino, e ai mistici tedeschi.
</p>

<p>
A questa scuola molti Francescani furono tratti dal disprezzo delle cose
terrene e dall'amor delle soprasensibili, ch'appariva tanto pronunziato nel
loro fondatore. La regola del quale imponeva tali austerità, che alcuni la
sentenziarono d'impossibile e micidiale. Guglielmo di Sant'Amore e Sigerio,
dottissimi scolastici di Parigi, scrissero e sporsero a papa Clemente IV un
libello contro la povertà dei Mendicanti; ed egli lo trasmise al maestro Giovanni
da Vercelli perchè, ponderatolo, vi facesse rispondere da Tommaso
d'Aquino. Dalla confutazione di questo appare che ai frati già s'imputavano
le colpe che più tardi: colpe che costituivano il merito loro in faccia al popolo;
come il vestir grossolano, le opere di carità, il predicar vulgare, lo
stretto accordo dei membri fra loro, l'opporsi ai settarj e sostenere il proprio
Ordine; oltre che all'intero Ordine s'attribuivano i difetti di qualcuno.
</p>

<p>
Dappoi papa Nicolò III, che personalmente aveva conosciuto san Francesco,
e da cui eragli stata vaticinata la tiara, credette dovere spiegare che
i frati Minori erano tenuti osservare il vangelo, vivendo in obbedienza, in
castità, in povertà: lo spossessamento totale per Dio esser meritorio; averlo
Cristo insegnato colla parola, confermato coll'esempio, e gli apostoli ridotto
in pratica: ciò facendo, i Francescani non rendeansi suicidi, nè tentavano
Dio, giacchè, pur confidando nella Providenza, non ripudiavano i mezzi
suggeriti dalla prudenza umana<a class="tag" id="tag130" href="#note130">[130]</a>.
</p>

<p>
Alla pontifizia decisione si chetarono gli avversarj, ma tra i Minoriti alcuni
ne trassero motivo d'un misticismo fanatico, da una parte asserendo
che la regola di san Francesco fosse il vero vangelo, dall'altra che la spropriazione
doveva essere così totale, che fin delle cose necessarie alla vita
non avessero che il mero uso.
</p>

<p>
Pier Giovanni d'Oliva, di Serignan in Linguadoca, fatto francescano a 12
anni, predicò siffatta dottrina, per disapprovare le condiscendenze di frà
Matteo d'Aquasparta, generale de' Francescani, che aveali lasciati rilassare,
e per raffaccio alla Chiesa, ricca e mondana, cui i Minoriti erano destinati
a rigenerare<a class="tag" id="tag131" href="#note131">[131]</a>. Gli avversarj lo tacciarono d'esser, nel suo zelo, trascorso
in eresie: di che il Wadding, annalista dei Minori, vuol purgarlo: ma Giovanni
XXII condannò come pregne d'eresie le sue chiose all'Apocalisse,
scritte verso il 1278. Pure ottenne venerazione come santo da molti proseliti,
che professavano poter l'uomo giungere a tale perfezione da ridursi impeccabile,
e conseguire la beatitudine in questa vita come nell'eterna.
</p>

<p>
<span class="pagenum" id="Page_124">[124]</span>
Federico II, sempre malvolto alla Santa Sede, accolse i costui seguaci
perseguitati, che in Sicilia presero a capo Enrico di Ceva, professando
sempre che la Chiesa era divenuta una sinagoga, lupo il suo pastore, e
sovrastare una riforma.
</p>

<p>
Tra i dibattimenti avendo alcuno asserito che Gesù Cristo nè i suoi apostoli,
via di perfezione seguitando, nulla aveano in proprietà, la proposizione
fu rejetta dai Domenicani e da altri, e invece sostenuta dai Francescani,
e nominatamente in un capitolo generale a Perugia. E poichè la costoro
regola diceasi vera applicazione del vangelo, tornava sott'altra apparenza il
medesimo concetto dell'assoluta spropriazione. Non era che un eccesso
d'ascetismo, ma gli avversarj ne profittavano per impugnare i possessi della
Chiesa; onde la proposizione fu condannata da papa Nicola IV. I Minori
spedirono frà Bonagrazia di Bergamo per dimostrarla al papa, con lettera di
frà Michelino da Cesena, maestro generale dell'Ordine, e si ostinarono nella
loro opinione anche dopo che il papa proferì contro di essi. Michele, chiamato
ad Avignone, ove allora il papa risedeva, esitò ad andarvi, poi subito
ne fuggì, e apostatando ricovrossi all'imperatore. Questi era Lodovico
il Bavaro, che era venuto in rotta con papa Giovanni XXII perchè negava
riconoscerlo, e dichiarava l'Italia sottratta dall'imperiale giurisdizione,
in modo che non potesse essere incorporata nè infeudata all'impero (1324).
A vicenda l'imperatore proferiva scaduto il pontefice, chiamandolo con titoli
ingiuriosissimi, e invitando giuristi e teologi a scatenarsi contro la Corte
pontifizia. I frati Minori restarono dunque avversissimi alla facoltà teologica
di Parigi e al papa, che in un capitolo tenuto a Perugia il 1322 dichiararono
eretico. Frà Michelino contro il papa scrisse libercoli, e commentò beffardamente
le bolle di esso in un libro, che poi, per divulgarlo, compendiò
ad istanza di Lodovico il Bavaro, dove sosteneva potersi, anche senza decisione
del Concilio, dichiarare il papa scaduto ed eretico. Fu egli scomunicato
da' suoi frati e dal papa: ma colla protezione imperiale, alcuni suoi seguaci
erano penetrati in Firenze, e vi teneano segrete adunanze notturne:
onde si fece uno statuto contro quella «pessima generazione che volea condire
la falsa dottrina col mele di nomi in apparenza favorevoli e religiosi,
per ingannare meglio i semplici»<a class="tag" id="tag132" href="#note132">[132]</a>.
</p>

<p>
Il famoso pittore Giotto scrisse contro di loro una canzone, che comincia,
</p>

<div class="poem">
<p>Molti son già che lodan povertade;</p>
</div>

<p>
Guido Cavalcanti, filosofo e poeta, amico di Dante, ne toccò in una canzone,
dicendo:
</p>

<div class="poem">
<p>O povertà, come tu sei un manto</p>
<p>D'ira, d'invidia e di cosa diversa!</p>
</div>

<p>
<span class="pagenum" id="Page_125">[125]</span>
e Antonio Pucci, in due sonetti ne punse l'ipocrisia:
</p>

<div class="poem">
<p>Vera cosa è che non toccan denari,</p>
<p>E 'nsaccherebber con le cinque dita.</p>
<p class="i4">Non mangian carne</p>
<p>Sopra il taglier, perchè non sia veduta,</p>
<p>Se fosse in torta o in tondo battuta,</p>
<p>Sicuramente allor posson mangiarne;</p>
</div>

<p>
e il beato Giovanni da Catignano scriveva a Guido di Neri fiorentino:
«Altro non dico ora se non che ti guardi da questi membri d'anticristo,
cioè questi Fraticelli eretici, i quali già molta gente hanno ingannata e ingannano
tuttodì».
</p>

<p>
A papa Celestino V, che inclinava al viver cenobitico, mandarono Liberato e
Pietro da Macerata, chiedendogli licenza di vivere con tutto il rigore e dove
volessero senza contraddizione, ed esso gli autorizzò a costituirsi in nuova
congregazione, detta degli Eremiti Celestini. Poi riconosciuti per esagerati,
presero abito e capi particolari, quali Pietro da Macerata e Pietro da Fossombrone,
cui s'unì il rifiuto di tutti i conventi: e massime per la diocesi di Pisa
e tra i monti del Vecchiano e di Calci, seguivano vita rigorosissima, alla Chiesa
visibile, ricca, carnale, peccaminosa, contrapponendone una frugale, povera,
virtuosa; e dicendo che neppure il papa potrebbe concedere ai Francescani
di possedere granajo e cantina<a class="tag" id="tag133" href="#note133">[133]</a>. Seguirono quelle dottrine Corrado
da Offida, Pietro da Monticolo, Tommaso da Treviso, Corrado da Spoleto.
</p>

<p>
Tali quistioni insinuarono ne' Minoriti uno spirito di sottigliezza, contrario
all'intento tutto pratico del loro fondatore; e ne pullulavano altre
quistioni, a dir poco, oziose: se la regola astringesse sotto pena di peccato
mortale o soltanto veniale; se obbligasse ai consigli del vangelo quanto ai
precetti; se alle ammonizioni quanto ai comandi: dal che facilmente si passò
a sofisticare sul decalogo e sul vangelo; ed oltre la disputa sempre accesa
sull'immacolata concezione di Maria, un'altra ne ebbero coi Domenicani, se
il sangue di Cristo, uscito nella passione, restasse non per tanto ipostaticamente
unito al Verbo.
</p>

<p>
Il papa aveva concesso ai Francescani conventuali di possedere; ed ecco
i Fraticelli negano ch'esso abbia diritto di interpretare la regola di san Francesco,
e che il vero sacerdozio essi soli possedevano; ad essi l'autorità di
sciogliere e legare, e d'impor le mani per infondere lo Spirito Santo; Dio
solo doversi venerare; la preghiera esser più efficace quando facciasi in assoluta
nudità; condannavano il lavorar per vivere, prendendo per fondamento
la <i>libertà dello spirito</i>, diceano, unito questo a Dio, non si può più
peccare, come neppur crescere nelle virtù: le quali massime conduceano
al quietismo.
</p>

<p>
<span class="pagenum" id="Page_126">[126]</span>
Tutti costoro e le Beghine, e i Beguardi o Bizzoccheri, e gli Zelanti, e i
Fanciulli del vangelo van compresi nella sètta dei Fraticelli della povera
vita, Frati spirituali, che ebbe per canone il Vangelo Eterno, e considerava
per suo istitutore l'abate di Flora Gioachimo. Si elessero anche un
papa, e non v'è scelleraggine che a costoro non trovisi imputata. In
fatto intaccavano i cardini della fede e della giustizia, e sono una forma
antica del comunismo, e il resistere e la superbia che facilmente nasce
dall'austerità eccessiva, li portarono a farsi accanniti detrattori della
Santa Sede. Sta nella Biblioteca Palatina di Firenze un manoscritto
senza titolo, opera d'un seguace de' Fraticelli, certo posteriore a Giovanni
XXII, dov'è esposta la costoro dottrina. «Quella di che nell'articolo
della fede si dice: <i>Io credo nella santa Chiesa Cattolica</i>, nota bene che
dice <i>santa</i>, a differenza di quella che non vive santamente, anzi viziosamente.
<i>Cattolica</i> dice, a differenza di quella che erra nella fede e buoni
costumi. <i>Una</i> dice, a differenza della Chiesa de' malignanti ed eretici.....
La fede innanzi a tutte le altre cose si debbe cercare. Nella quale Chiesa,
o Cristo ci è abitatore o no. Se Cristo ci abita, quella debb'essere eletta
per abitazione: se non ci abita, o che il popolo fosse perfido ed iniquo, ovvero
che lo comandatore, cioè il prelato, fosse eretico, o che deformasse o
guastasse l'abitazione della Chiesa di Cristo, allora debb'essere schifata, e
come partecipazione di eretici, come sinagoga di satanasso si debbe fuggire».
E dopo rimproverato Giovanni XXII «falso papa che aprì il pozzo dell'abisso
di molte eresie», conchiude di «cercare ed entrar nell'arca di Noè,
cioè seguitare e cercare quelli pochi di san Francesco, e la sua dottrina
evangelica, a ciò che possiate campare da siffatto diluvio di questi falsi religiosi,
perseguitatori e distruttori della vita evangelica». Potrebbe farsi
un bel libro notando gli errori sociali che, in ogni tempo e paese, si mescolarono
agli errori religiosi: il che darebbe il motivo di molte persecuzioni,
che realmente colpivano l'errore sociale, più che il dogmatico.
</p>

<p>
Papa Giovanni XXII condannò i Fraticelli, riflettendo che «Così va la
cosa, che primamente gonfiasi l'infelice animo per superbia; quindi, nella
disputa, dalla disputa nello scisma, dallo scisma nell'eresia, dall'eresia nella
bestemmia con infelice progresso, anzi precipizio si cada». Per tal ragione
egli attirossi le diatribe di molti scrittori, che vollero sin farlo passare per
eretico; e saviamente egli rifletteva che «gran cosa è la povertà, più grande
la castità, ma superiore l'obbedienza<a class="tag" id="tag134" href="#note134">[134]</a>». Bonifazio VIII li combattè vigorosamente,
e perchè poco poi furono anche aboliti i Templari, giudicò taluno che
ai papi dessero ombra gli Ordini monastici che aspiravano a dominazione
spirituale o temporale. È però forza dire che Bonifazio favoriva i Francescani;
li sottrasse alla giurisdizione dei vescovi, per sottoporli ai loro priori, i quali
poteano giudicarne senza stare alle prescrizioni del diritto, ma secondo le
costituzioni dell'Ordine: e confermò la Bolla <i>Mare Magnum</i>, in cui eransi
<span class="pagenum" id="Page_127">[127]</span>
compendiati tutti i loro privilegi, e diede ad essi autorità di predicare dapertutto,
anche senza permissione del vescovo. Ciò poco piaceva a vescovi e
parroci.
</p>

<p>
Quanto ai Fraticelli, proferitili eretici nella famosa bolla <i>Nuper ad
audientiam</i>, dichiarando che il papa ha autorità di sciogliere e legare, li
fece processare e perseguitare da frà Matteo di Chieti, principalmente negli
Abruzzi e nella Marca d'Ancona. Da ciò l'odio mortale ch'essi posero a quel
papa, e se alcuni limitaronsi a dirne tutto quel male che poi la storia pedestre
adottò e che fu immortalato da Dante, altri passarono fino ad eleggere
un altro papa: e cinque Fraticelli sacerdoti e tredici Beghine elessero un
Dedodicis, frate provenzale, aizzando il popolo contro Bonifazio come eletto
illegalmente, attesochè l'abdicazione di papa Celestino non valeva. Essi ricovrarono
in un'isola dell'Arcipelago e in Grecia e in Sicilia, cantando un
inno che cominciava: <i>Godi o Chiesa meretrice</i>, aggregando a sè chiunque
tra i Francescani voleva mettersi a regola più austera; cari al vulgo per
l'aspetto di maggior perfezione, e avendo per generale il mistico Ubertino
da Casale, sotto cui si tenne un capitolo generale a Genova nel 1310.
</p>

<p>
Gerardo Segarella, frate Minore di Parma, dedito alla contemplazione, e
fissando un quadro ov'erano rappresentati gli apostoli avvolti in mantelli,
cogli zoccoli e la barba, credette doverli imitare in quel vestimento, e fin nel
circoncidersi; faceasi fasciare come un bambino, e adagiare in un presepio
al modo di Cristo; dichiarava tutto dover essere comune, anche le mogli;
l'uomo non poter possedere nulla in proprio, non far da magistrato; e che
le anime salvate non godono la beatifica visione di Dio prima del giudizio
universale. Formò seguaci che si dissero Apostolici; vendette quanto possedeva,
e dalla ringhiera di Parma gittò il denaro a una ciurmaglia che giocava;
ed iva predicando, da chi creduto santo, da chi sentina di vizj. Opisone
vescovo il fe cogliere (1280) e tener in prigione cortese nel vescovado,
dove impazzito o fintosi, divenne ludibrio del servidorame, poi sbandito, e
al fine richiamato e processato da frà Manfredi, fu arso il 18 luglio 1300.
</p>

<p>
Ermanno Pungilupo ferrarese, condannato più volte dagli inquisitori, si
ritrattò, e fu sepolto ecclesiasticamente, ma dopo trentun anno levato di
terra sacra, e dispersene le ossa, per ordine di Bonifazio VIII.
</p>

<p>
Frà Jacobone, de' Benedettini di Todi, valente nel diritto e nella poesia, godea
della fama e de' piaceri del mondo, quando in una festa cadendo un palco, vi
restò morta la dilettissima e bellissima moglie di lui: e sul corpo le si trovò
un aspro cilicio, ch'ella sotto alle pompose vesti celava per ripararsi dai pericoli,
cui la volontà del mondano marito l'esponeva. Colpito da quella morte
e da quella penitenza, diedesi tutto a Dio, rinunziando ad ogni avere ed
anche alla gloria col fingersi imbecille e attirarsi gli scherni plebei, comparendo
seminudo, carpone, or colla cavezza a guisa di giumento, ora unto
di mele e voltolato tra piume a guisa d'uccello. Metteasi come servigiale
<span class="pagenum" id="Page_128">[128]</span>
sulle piazze, ed uno avendogli dato de' polli da recar a <i>casa sua</i>, e' va, e
li getta nel sepolcro di lui, come vera casa. Una volta compra interiora di
capretto per farsene cibo, poi pentitosene, le appicca all'uscio della sua
cella, e ne fiuta il fetore, e quando gli altri frati lo scoprono al puzzo, confessa
la sua ghiottornia perchè lo riprovino<a class="tag" id="tag135" href="#note135">[135]</a>.
</p>

<p>
Passava dunque per pazzo; ma per esser accolto nei Francescani dimostrò
non esserlo con un bel trattato sul disprezzo del mondo; e scrisse prose e
versi di stile squisitamente plebeo, che sono de' primi dell'italiana favella,
sebbene lo zelo e il mistico vedere lo facessero talvolta oscuro, talvolta irriverente.
Tra le rozzezze sue è a cernire molto oro, se qui ne fosse il luogo.
</p>

<div class="poem">
<p>Chi Gesù vuol amare</p>
<p class="i2">Con noi venga a far festa,</p>
<p class="i2">Ed in quella foresta</p>
<p class="i2">Sì gli potrà parlare.</p>
<p class="stanza">Chi vuol esser salvato</p>
<p class="i2">Da Gesù Salvadore,</p>
<p class="i2">Pianga con gran dolore</p>
<p class="i2">Ogni colpa e peccato,</p>
<p class="stanza">Pianga con gran dolore</p>
<p class="i2">Ogni suo fallimento,</p>
<p class="i2">Il qual egli ha commesso:</p>
<p class="i2">E con contrito core</p>
<p class="stanza">Chiegga perdonamento,</p>
<p class="i2">Pentuto e ben confesso.</p>
<p class="i2">E con lacrime spesso</p>
<p class="i2">Dica: Signore mio,</p>
<p class="i2">Mercè t'addimand'io</p>
<p class="i2">Ch'io t'ho molto fallato.</p>
<p class="stanza">Deh peccator, moveratti tu mai</p>
<p class="i2">A seguir me che ti ricomperai?</p>
<p class="stanza">Io ti ricomperai del sangue mio</p>
<p class="i2">In sulla croce con crudel tormento....</p>
</div>

<p>
A lui è dovuto lo <i>Stabat Mater</i>, prosa senza pari per profondità di dolore,
e che cantata popolarmente da tutte le plebi nostre per ormai cinque
secoli, fu vestita di numeri musicali dai maggiori maestri moderni, Palestrina,
Hayden, Gluck, Händel; Pergolesi lo puntò nell'ultima sua malattia,
Rossini dopo i più magnifici trionfi<a class="tag" id="tag136" href="#note136">[136]</a>.
</p>

<p>
Mal rassegnandosi alla sentenza di Bonifazio VIII, ne parlò con ira:
compassionò i Colonnesi come perseguitati, e compose un cantico che comincia:
<i>Piange la Chiesa, piange e dolora</i>, e un altro: <i>O papa Bonifazio,
quant'hai giocato al mondo</i>.
</p>

<p>
<span class="pagenum" id="Page_129">[129]</span>
Allora dunque ch'ebbe presa Palestrina, Bonifazio lo fece metter in ferri
a pane e acqua (1278), in fetido carcere, dove fe un cantico: <i>O giubilo
del core che fai cantar d'amore</i>; e dicono che, avendogli esso papa domandato,
«Quando uscirai di prigione?» rispondesse: «Quando c'entrerai tu».
Liberatone infatti alla cattura di Bonifazio, visse sino al 1306. Venuto in
fin di morte, i suoi fratelli, l'esortavano a ricevere i sacramenti, ed egli
ripeteva non essere giunta l'ora: e poichè insistevano che non morisse
come un Giudeo, egli raccoltosi, disse:
</p>

<div class="poem">
<p>Io credo in Dio padre onnipotente,</p>
<p class="i2">E tre persone in un essere solo,</p>
<p class="i2">E che fe l'universo dal nïente,</p>
<p class="i2">E credo in Gesù Cristo suo figliuolo</p>
<p class="i2">E nato di Maria e crocifisso.</p>
<p class="i2">Morto e sepolto con tormento e duolo.</p>
</div>

<p>
I frati gli soggiunsero non bastava il credere; doversi anche ricevere i
sacramenti: ed egli replicava voler aspettare frà Giovanni d'Alvernia. Or
questi era ben lontano da Collazzone, e nulla sapeva: ond'essi viepiù stimolavano
frà Jacopone. Il quale allora disse un cantico, di cui produciamo
qualche cosa:
</p>

<div class="poem">
<p>Anima benedetta</p>
<p class="i2">Dall'alto Creatore,</p>
<p class="i2">Risguarda il tuo Signore</p>
<p class="i2">Che confitto ti aspetta.</p>
<p>Risguarda i piè forati</p>
<p class="i2">Confitti d'un chiavello,</p>
<p class="i2">Sì forte tormentati</p>
<p class="i2">Di così gran flagello!</p>
<p class="i2">Pensa ch'egli era bello</p>
<p class="i2">Sovr'ogni creatura,</p>
<p class="i2">E la sua carne pura</p>
<p class="i2">Era più che perfetta.</p>
<p>Vedil tutto piagoso</p>
<p class="i2">Per te in sul duro legno</p>
<p class="i2">Pagando il tuo peccato!</p>
<p class="i2">Morì il Signor benigno</p>
<p class="i2">Per menarti al suo regno</p>
<p class="i2">Volse esser crocifisso</p>
<p class="i2">Anima, guardal fisso</p>
<p class="i2">Ed in lui ti diletta.</p>
</div>

<p>
<span class="pagenum" id="Page_130">[130]</span>
Allora pure compose un delizioso cantico alla Vergine:
</p>

<div class="poem">
<p>Maria Vergine bella</p>
<p class="i2">Scala che ascendi e guidi all'alto cielo,</p>
<p class="i2">Da me leva quel velo</p>
<p class="i2">Che fa sì cieca l'alma tapinella.</p>
<p>Vergine sacra, del tuo Padre sposa,</p>
<p class="i2">Di Dio sei madre e figlia.</p>
<p class="i2">O casa piccolina, in cui si posa</p>
<p class="i2">Colui che il Ciel non piglia,</p>
<p class="i2">Or m'ajuta e consiglia</p>
<p class="i2">Contro i mondani ascosi e molti lacci.</p>
<p class="i2">Pregoti che ti spacci</p>
<p class="i2">Nanzi ch'io muoja, o verginetta bella.</p>
<p>Donami fede, speme e caritate,</p>
<p class="i2">Notizia di me stesso.</p>
<p class="i2">Fammi ch'io pianga ed abbia in Dio pietate</p>
<p class="i2">Del peccato commesso.</p>
<p class="i2">Stammi ognora da presso</p>
<p class="i2">Ch'io più non caschi nel profondo e basso.</p>
<p class="i2">Poi nell'estremo passo</p>
<p class="i2">Guidami sue a la superna cella.</p>
</div>

<p>
Si perdoni se ci badiamo tra fiori poetici: non sarà l'ultima volta. Chè
dove si vuol rinnegare una porzione dell'ente umano per ridurlo alla pura
ragione, noi faremo rivalere i titoli del sentimento, e appelleremo al bello,
non contro il vero, ma in sussidio al vero.
</p>

<p>
L'Ordine dei Minori veniva osteggiato principalmente (fenomeno ordinario)
da altri Ordini e dal restante clero, e se vediamo le accuse lanciate
contro l'uno o l'altro, ci pajono tornati allora que' tempi di universale delazione,
che si videro al decader dell'impero romano, e che ripete il giornalismo
odierno. Veramente san Francesco avea distolto i suoi frati dall'imparare:
<i>non curent, nescientes literas, literas discere</i>; ma essi ben presto
attesero agli studj, stabilirono scuole, gareggiarono in sapienza teologica
co' Domenicani, ed ebbero cattedre nell'Università di Parigi. Se n'adombrarono
i vecchi maestri, come suole, e per parte de' professori di quell'Università
nacque un fiero litigio, al quale presero parte san Luigi,
e i papi Innocenzo IV e Alessandro IV; e non passò senza tumulti di
piazza e sangue. I Francescani proclamarono la libertà dell'insegnamento e
ne conservarono il diritto, ma ne rimasero odiati dai vinti, che trovarono
a sfogarsene quando apparve l'<i>Evangelium æternum</i>.
</p>

<p>
Quest'opera che, levò tanto rumore, non l'abbiamo noi, e poco si può far
conto dell'estratto che ne dà il cronico di Ermanno Cornero, domenicano
<span class="pagenum" id="Page_131">[131]</span>
e perciò nemico<a class="tag" id="tag137" href="#note137">[137]</a>. Vollero attribuirlo all'abate Gioachimo, perchè, come
divisammo di lui, vi si asseriva la perfettibilità successiva anche delle
dottrine rivelate, e l'<i>Evangelio Eterno</i> essere superiore al vecchio e al
nuovo Testamento: questo finirebbe nel 1260, per surrogarvisi l'altro
tutto spirito: al pontefice non è affidata la cognizione spirituale della
Santa Scrittura, ma solo la letterale. Iddio colmerà di benefizj anche gli
Ebrei perseveranti nell'errore: è scusabile lo scisma de' Greci, i quali camminano
secondo lo spirito più che i Latini, e come il Figlio opera la salute
di questi, così di quelli il Padre. Cristo e gli apostoli non raggiunsero la
perfezione della vita contemplativa. La vita attiva giovò sino al tempo di
Gioachimo, ma di poi fu resa inutile, fruttuosa restando solo la contemplativa.
I predicatori del nuovo stato, perseguitati dal clero, passeranno agli infedeli,
ed è a temere non eccitino questi a guerra contro la Chiesa romana.
Gli Ordini mendicanti sono predestinati alla religiosa trasformazione del
mondo, surrogandosi al clero secolare, e riformando la vita de' Cristiani.
</p>

<p>
Questa aspirazione alla supremazia, per mezzo degli argomenti che soli
allora aveano valore, i teologici, adombrò i dottori dell'Università parigina:
e Guglielmo di Santamore, già nemicissimo dei Mendicanti, scrisse
<i>De periculis novissimorum temporum</i>, denigrando quegli Ordini, fino a
negare che in essi potesse giungersi a salvazione.
</p>

<p>
Eccessi provocati da eccessi: sempre così; e l'Evangelio Eterno fu denunziato
al pontefice come riboccante d'empietà e bestemmie.
</p>

<p>
Giovan da Parma, generale de' Minori, e che da molti ne fu creduto
autore, e che mostrò sempre gran venerazione per l'abate Gioachimo,
locchè tolse venisse beatificato, si portò a Parigi a difendere davanti all'Università
i suoi frati; e facendo atto di sommessione, conchiudeva: «Voi
siete signori e maestri nostri: noi vostri servi, figliuoli e scolari: e se
qualche scienza abbiamo, la vogliamo riconoscere da voi. Io espongo
me stesso, e i fratelli che dipendono da me, alla disciplina e correzione
vostra; siamo nelle vostre mani; fate di noi quello che vi parrà meglio».
</p>

<p>
Alessandro IV condannò entrambi i libri; e Guglielmo di Santamore,
<i>quod in electis maculam imponere voluit</i>, fu sbandito in perpetuo da Parigi.
</p>

<p>
Nessuno accerta l'autore dell'<i>Evangelium Æternum</i>, neppur il breve di
censura; ma frà Salimbene di Parma l'attribuisce a frà Gherardino da Borgo
San Donnino, minorita, lettore di teologia a Parigi, e appassionato dietro alle
dottrine dell'abate Gioachimo calabrese; e dice ch'egli il conobbe pieno di
capacità e di virtù, finchè con quegli errori non elise tutti i suoi meriti.
Impedito di più insegnare nè predicare, fu posto dai Minoriti in carcere,
sostentato dal pane della tribolazione e dall'acqua dell'angustia; ma per
quanto ammonito da san Bonaventura, non volle recedere dall'errore, e
morto in carcere, fu sepolto in un canto dell'orto<a class="tag" id="tag138" href="#note138">[138]</a>.
</p>

<p>
Angelo, plebeo senza lettere, della vallata di Spoleto, avea radunati molti
<span class="pagenum" id="Page_132">[132]</span>
Fraticelli. Frà Dolcino e Margherita da Trento sua donna predicavano attorno
a Novara, inveendo contro ogni autorità ecclesiastica, togliendo ogni restrizione
fra i sessi, e permettendo lo spergiuro in materie d'inquisizione, e
il furto ogniqualvolta fosse negata la limosina; traevansi dietro migliaja
di proseliti, sinchè per ordine di Clemente V, furono cerchiati e presi, ed
egli fatto a pezzi, ella bruciata con sessanta discepoli<a class="tag" id="tag139" href="#note139">[139]</a>.
</p>

<p>
Clemente V esortava Rainero vescovo di Cremona ad estirpare questo mal
seme, e li fulminò nel concilio di Vienna. Ne seguirono persino sommosse a
Narbona, in Sicilia, in Toscana; pure i Fraticelli durarono contumaci appellando
al futuro concilio, onde ebbero definitiva condanna.
</p>

<p>
Lo statuto di Firenze, libro III, rubrica <span class="scp">XXXXI</span>, è contro i Fraticelli. Dei
quali gran numero restava a Siena ai tempi di santa Caterina, che li vide
sconfitti dai Domenicani, e dove moltissimi fecero abjura la pentecoste 26
maggio 1315<a class="tag" id="tag140" href="#note140">[140]</a>. Nell'archivio di Stato a Firenze, tra le pergamene di Santa
Croce vedemmo un'epistola del 5 febbrajo 1322, diretta dal vicario generale
di Lucca al pontefice, per assicurarlo che colà il terz'ordine visse sempre
secondo la fede cattolica, lontano affatto dall'eretica pravità dei Beghini di
Narbona.
</p>

<p>
Conosciamo maestro Francesco da Pistoja, arso a Venezia il 1337 come
uno de' Fraticelli più insolenti: frà Lorenzo Gherardi, Bartolomeo Greco,
Bartolomeo da Buggiano, Antonio d'Acquacanina ed altri mandati al supplizio.
Frà Michele della Marca, che predicava a Firenze la quaresima
del 1389 accusato e processato, fu ucciso, e n'abbiamo una vita scritta da
un suo compagno, tutta ira contro i persecutori e ammirazione al <i>santo</i><a class="tag" id="tag141" href="#note141">[141]</a>.
«Mentre che stette in prigione, tutto il suo studio era o in confortare il
compagno, o in leggere in un breviario d'un prete, ch'era in quella prigione,
o in istarsi in orazione. E diceva: «Io ho udito dire a li poveri, che molto
è grande rischio d'apostasia, quand'altri è in prigione, il troppo dormire, o
vero dilettarsi in pigliare del cibo corporale, o veramente l'oziositade».
E così non si curava di niuna sua fatica corporale, pensando pure ne l'onore
di Dio spendere il suo tempo».
</p>

<p>
Consegnatone il processo ai Signori, il frate raffermò le deposizioni alla
stanga: «che Cristo, in quanto uomo viatore e mortale, via di perfezione mostrando,
non era stato re temporale per ragione civile e mondana: e che esso
Cristo e gli apostoli suoi, stando nello stato di perfezione, non poterono avere
niuna cosa per ragione civile e mondana: e delle cose avute non ebbero se non
il semplice uso del fatto, senza niuna ragione civile e mondana: e che papa
Giovanni XXII era eretico perchè diceva il contrario». Rimesso in carcere,
gli si diede penna e calamajo, e fra tre giorni potesse scrivere quel che voleva,
e se si ritrattasse sarebbegli perdonato, se no si consegnerebbe alla Signoria
secolare. Continuaronsi e variaronsi un pezzo le pratiche per farlo
ricredere; confessava essere peccatore sì, ma cattolico, eretico no: eretico
<span class="pagenum" id="Page_133">[133]</span>
invece dichiarava il papa e l'arcivescovo, dal quale fu sconsacrato, poi consegnato
al capitano, dov'ebbe molte ingiurie perchè non credeva al papa, ed
egli dovea soffrire «le bestianze del popolo, il quale, sotto atto di grandissima
compassione, tormentava l'anima del santo il dì e la notte». Fino agli
ultimi istanti gli si continuarono esortazioni, ed egli persisteva a dire che
Cristo non possedette nulla: che Giovanni XXII fu eretico perchè lo negava:
eretici i suoi successori che nol riprovarono, e nulli i loro atti, non quanto a
giurisdizione, ma quanto a sacramenti. Mentre era tratto al supplizio a tutti
rincrescendone, «diceangli: <i>Deh non voler morire</i>. Ed esso rispondeva:
<i>Io voglio morire per Cristo</i>. E dicendogli: <i>O tu non muori per Cristo</i>, esso
diceva: <i>Per la verità</i>. E alcuno gli dicea, <i>Tu non credi in Dio</i>, ed esso rispondeva,
<i>Io credo in Dio e nella vergine Maria e nella santa Chiesa</i>....
E ai fondamenti di santa Reparata dicendogli alcuno, <i>Sciocco che tu sei!
credi nel papa</i>, que' disse alzando il capo: <i>Questi vostri paperi v'hanno ben
conci</i>.... E giungendo in Mercato Nuovo, essendogli detto <i>Pèntiti, pèntiti</i>,
e' rispondeva <i>Pentitevi di peccati, pentitevi dell'usure, delle false mercatanzie</i>».
</p>

<p>
«E alla piazza del Grano, uno cominciò a dire: <i>Voce di popolo voce di Dio</i>,
ed e' disse: <i>La voce del popolo fece crocifiggere Cristo, fe morire san Pietro</i>.
E qui gli fu data molta briga, e dicevano, <i>Egli ha il diavolo addosso</i>.... Ed
essendovi alcuni de' fedeli che riprendeano coloro che diceano che negasse,
alcun birro e altra gente si cominciò avvedere del fatto, dicendo: <i>Questi
sono de' suoi discepoli</i>: onde un poco se ne scostò alcuno.»
</p>

<p>
Abbreviammo assai questa turpe scena di un popolo che insulta al suppliziato;
pure la riferimmo qual anticipazione di quella del Savonarola. Già
chiuso nel cappannuccio, si cercava svolgerlo col fingere di mettere fuoco,
col mostrare un giovane de' priori, venuto per rimenarlo salvo se si convertisse;
ed egli durò: e bruciò; e chi dicea <i>Egli è martire</i>, chi <i>Egli è santo</i>,
chi il contrario: e n'è stato maggiore rumore in Firenze che fosse mai.
</p>

<p>
Gli inquisitori dovettero pure fare disepellire le ossa d'Ermanno da Ferrara,
e abbattere un altare erettogli, e così d'una inglese, che spacciavasi
lo spirito santo incarnato per redimere il sesso femminile.
</p>

<p>
Domenico Savi di Ascoli, uomo di gran pietà, in patria eresse un ospedale
e un oratorio sul monte Pelesio, dove vivea modestissimo con alquanti
begardi e beghine, ma inebbriatosi di confidenza in sè, asserì molti degli
errori correnti; non esservi colpa nella lussuria; i bambini anche senza
battesimo salvarsi per la fede de' parenti; la flagellazione in pubblico a corpo
nudo valere meglio che la confessione. Condannato dapprima, si ravvide,
poi ricaduto fu dato al supplizio in Ascoli nel 1344.
</p>

<p>
Il Garampi, nelle <i>Memorie ecclesiastiche</i>, dice trovarsi a Bologna un
processo fatto dall'inquisizione di Napoli il 1362 contro Lodovico di Durazzo,
frà Pietro da Novara, frà Bernardo di Sicilia, frà Tommaso vescovo
<span class="pagenum" id="Page_134">[134]</span>
d'Aquino, Francesco Marchesino arcidiacono di Salerno poi vescovo di
Trivento, donde appajono tre maniere di Fraticelli, cioè frati della povera
vita, frati del ministro, frati di frate Angelo.
</p>

<p>
Nel 1421 altri ne comparvero, detti Fraticelli dell'Opinione perchè opinavano
che Giovanni XXII fosse punito da Dio per le sue costituzioni sulla
povertà di Cristo e degli apostoli, e Martino V deputò due cardinali a ricercarli
e punirli, massime a Fabriano. Nel 1466 Paolo II li vedeva ripullulare
nel Piceno e in Poli presso Tivoli nella Sabina, esecrando il papa romano,
dichiarando non essere vero vicario di Cristo se non chi ne imita la
povertà. Il pontefice, (adopriamo le insulse parole del Bernino) «convinseli
maravigliosamente bene tutti, non a forza di dispute ma a forza di battiture,
e fattine legare quattordici da' sbirri, li fece poi esporre sopra un alto palco
nella sommità di quella parte di Ara <i>Cœli</i> che volge verso il Campidoglio,
con una mitera di cartone in capo per uno, all'improperio delle genti e alle
fischiate del popolo. Dopo le quali, confessato il loro inganno avanti il pontificio
vicario di Roma, che colà comparve con cinque vescovi a riceverne
l'abjura, furono essi assoluti, e per marco di professata penitenza vestiti con
una lunga veste di lana con croce bianca al petto e alla schiena, dinotante
il loro ravvedimento ed eresia<a class="tag" id="tag142" href="#note142">[142]</a>».
</p>

<p>
D'altri eretici troviamo menzione in quei tempi. Nicola V ordina all'arcivescovo
di Milano, che vegli con maggiore attenzione sull'eretico Amedeo recidivo,
che di false bolle si prevaleva onde accreditare alcune sue eresie<a class="tag" id="tag143" href="#note143">[143]</a>.
Calisto VII udiva che nelle città e diocesi di Bergamo e Brescia laici ed ecclesiastici
spacciavano errori intorno a Gesù Cristo, alla sua madre, alla Chiesa
militante, molti traendo a perdizione: e raccomanda d'insistere per isvellerli
di là come dal Veronese, Cremasco, Piacentino, Lodigiano, Cremonese<a class="tag" id="tag144" href="#note144">[144]</a>.
</p>

<p>
Andrea Papadopulo Vretò pubblicò ad Atene nel 1864 un <i>Catalogo de'
libri stampati in greco moderno o in greco antico da Greci, dalla caduta
dell'impero bisantino sino alla fondazione del regno ellenico</i>. Ivi è nominato
Barlaam da Seminara, cioè uno de' Greci della Calabria, che verso la
metà del <span class="smcap">xiv</span> secolo scrisse, fra altre cose, un libro contro il primato e il
temporale del papa e il purgatorio; pel quale perseguitato, dovè fuggire a
Costantinopoli. Il raccoglitore dice che questo libro fu stampato la prima
volta in Olanda, e divenne quasi irreperibile: ma egli avutone un esemplare,
l'applicò alla biblioteca d'Atene.
</p>

<p>
Questo libro non ci riuscì di vedere, onde nulla possiam dire nè della
sua autenticità nè del suo contenuto.
</p>
</div>

<div class="chapter">
<p>
<span class="pagenum" id="Page_137">[137]</span>
</p>

<h2><a id="disc7"></a>
DISCORSO VII.
<br />
<span class="x-small">CROLLO ALL'ONNIPOTENZA PONTIFICIA. BONIFAZIO VIII E DANTE.
CECCO D'ASCOLI.</span>
</h2>

<p>
Quanto narrammo ci dà la ragione delle tante declamazioni che si fecero
contro Bonifazio VIII, e che la posterità raccolse alla cieca, e ripete oggi ancora,
malgrado un potente e sincero apologista<a class="tag" id="tag145" href="#note145">[145]</a>. Questo pontefice assistette
al crollo che al potere papale diede la prevalenza dei re, non più solo
per cessare la primazia che quello avea pretesa sopra tutti i dominanti della
terra, ma per restringerlo ne' singoli paesi coll'astuzia, scassinando la base
prima dell'autorità, il rispetto.
</p>

<p>
La Chiesa ebbe un essere assoluto ed immutabile, come la fede su cui era
fondata; ma come unione visibile de' fedeli, era retta da un potere visibile,
il quale, concernendo la formale esistenza di essa, non poteva essere che potenziale
e progressivo. La predicazione e la fede furono sempre quali sempre
saranno: la podestà ne variò insieme colla società dei fedeli, pur sempre attenendosi
al cardine della fede, e mercè la visibilità della Chiesa. Il potere
di chi governa una società si esercita a misura di ciò che tende a distruggerla:
crescendo gli attacchi devono crescere le leggi e le pratiche riparatrici.
Nessuno attentando al patrimonio della Chiesa primitiva, nessuna legge
occorreva per proteggerlo: il che non vuol dire che in san Pietro non
esistesse la facoltà di farla, nè che trascendessero i suoi successori col farne.
Dicasi altrettanto delle leggi e altri mezzi temporali, coi quali via via la
Santa Sede dovette tutelarsi, e che variò a misura de' bisogni, fino a
restringersi nella monarchia.
</p>

<p>
Forse che questa era dell'essenza sua? No, nè mai i romanisti lo asserirono:
ma lo svolgimento della società la portava; come l'ignoranza comune e
la comune barbarie portarono i pontefici a capo del civile organamento, per
la gran legge che attribuisce il governo ai migliori. Qual vantaggio non fu
quello di erigere, in mezzo alle potenze armate, una che potesse obbligare
senz'armi ad osservare la giustizia, rispettare il matrimonio, mantenere i
patti conchiusi coi popoli! Ciò faceasi senz'armi, quasi senza possessi, perchè
si credeva, e la coscienza reggeva il mondo; mentre nell'età moderna, ridotta
ogni cosa alla materialità degli Stati forti, della coscrizione, dei tributi,
<span class="pagenum" id="Page_138">[138]</span>
l'autorità pontifizia fu pur essa ridotta a ricoverare la sua indipendenza
dietro a un trono materiale, ad un esercito, al riconoscimento degli altri Stati.
Deporre i re perfidianti, sciogliere i popoli dalla fedeltà verso il principe infedele,
erano la vera e solida costituzione d'allora; diritti che oggi si trasferirono
alle società segrete e alla ribellione<a class="tag" id="tag146" href="#note146">[146]</a>. Se queste non ne abusarono,
imputino la Corte pontificia d'averne abusato. Certo è bene che coll'eccesso
spuntò ella medesima le sue armi. Gli avversarj ben s'avvidero che il mezzo
di scassinare quell'autorità morale era lo scemarle il rispetto, e a ciò contribuirono
grandemente i Fraticelli, persone popolarissime, diffuse tra la
plebe, in grand'aspetto di moralità, di povertà, di mortificazioni, e che
poteano ripetere: «Ecco come ci maledice una Corte ricca, disonesta,
gaudente».
</p>

<p>
Bonifazio VIII comparve al tempo che la società del medioevo, la quale
della fanciullezza serbava tuttavia le ingenuità, veniva tratta nella malizia,
non ancora dalla dottrina e dal ragionamento, ma dai principi, che le insegnavano
a ricalcitrare contro quella tutela. Vedemmo come i Federichi avessero
tentato surrogare la loro alla primazia pontifizia: quel tentativo spiacque
ai re, che non voleano cambiar padrone, e perciò fallì. Or ecco i re farsi
innanzi a voler rendersi indipendenti dal papa non men che dall'imperatore.
Gli ajutò il disordine del <i>grande interregno</i>, succeduto alla deplorata
fine degli Hohenstauffen.
</p>

<p>
Per resistere a questi, i papi aveano dovuto appoggiarsi al perpetuo antagonismo
della Francia colla Germania; ma la Francia ne divenne incomoda
patrona, e i suoi re, dacchè sentironsi ingagliarditi, rinegarono l'antica devozione
per cui erano stati intitolati cristianissimi, e massime dacchè quella
corona venne a Filippo il Bello, arguto in tutti i cavilli, a cui sa ricorrere
chi vuol riuscire senza esser rattenuto da moralità.
</p>

<p>
Lo ajutava la posizione del pontefice, piccolo principe in mezzo a baroni
ed a Comuni, che o colle prepotenze o coi privilegi impacciavano l'esercizio
della sua sovranità; e che trovavasi in contrasto con Carlo di Napoli, il
quale chiamato a salvar Roma e l'Italia dalla tirannide degli Hohenstauffen,
presto da vassallo era divenuto tiranno della Santa Sede; sicchè, fra le
petulanze aristocratiche dei dinasti, e la democratica della plebe, era
impacciato nella sua podestà, e i conclavi stessi riuscivano tumultuosi.
La Chiesa, che, nel conferimento delle dignità, ripudiò sempre ogni riguardo
a distinzione di natali, attenendosi unicamente ai meriti personali,
gemeva di vedere il cardinalato e le nunziature affidarsi a taluni, cui unico
titolo era l'essere degli Orsini o dei Colonna o dei Savelli; case prevalenti
in Roma per armi e per clientele. Esse, con emulazioni prorompenti spesso
in guerra civile e in criminosi attentati, s'insinuavano nel concistoro e
nel conclave: trescavano a voglia anche nel santuario, e prepotevano
nelle cose ecclesiastiche, con tirannide peggiore di quella degli imperatori
<span class="pagenum" id="Page_139">[139]</span>
del secolo precedente, perchè più immediata, e toglievano al pontificato e
al sacerdozio quella dignità che traggono dal rimanere superiori alle mondane
rivolture.
</p>

<p>
Dopo un di questi tempestosi conclavi fu eletto pontefice uno, cui la rigida
austerità rendea somigliante ai Fraticelli, Pietro Morone che, sulla Majella,
alto monte presso Sulmona, erasi proposto d'imitare i solitarj della Tebaide;
e che inventò un nuovo Ordine, detto de' Celestini quando, col nome di Celestino
V, egli fu portato papa. Ignaro delle rinvolture di questa sciagurata
prole d'Adamo, Celestino lasciava deperire il papato fra gl'intrugli de' suoi e
le prepotenze degli avversarj, onde egli stesso abdicò, e gli fu surrogato Bonifazio
VIII (1294). N'ebbero gran dispiacere quelli che della santa debolezza
di Celestino traevano profitto, e non solo dichiararono illegittima l'abdicazione
sua e quindi l'elezione di Bonifazio, ma procurarono indur Celestino
a tornare sul soglio, e alzare tiara contro tiara. Fu dunque forza circondarlo
di cautele e rigori; ed allora eccolo dichiarato martire, e persecutore
questo Bonifazio VIII, già tiranno de' poveri Fraticelli.
</p>

<p>
Bonifazio, de' Cajetani d'Anagno, da' suoi studj e dalla sua devozione avea
dedotto un elevato concetto dell'autorità pontifizia e della santità del ministero.
A tacere tante istituzioni che non si rannodano al nostro tema, ordinò
si celebrasse con rito più solenne la festa de' quattro massimi dottori della
Chiesa, Gregorio, Ambrogio, Agostino, Gerolamo, «perocchè i lucidissimi
salutari insegnamenti loro illustrarono la Chiesa, la decorarono di virtù,
l'educarono ne' costumi; quai splendidi lumi sui candelabri nella Casa di
Dio, dissiparono le tenebre degli errori; la loro faconda favella, ispirata
dalla grazia celeste, schiude gli enimmi della Scrittura, scioglie i nodi,
illumina le oscurità, chiarisce i dubbj; e dai profondi e belli loro sermoni
il vasto edifizio della Chiesa sfavilla di gemme primaverili, e dell'eleganza
delle parole più gloriosa risplende»<a class="tag" id="tag147" href="#note147">[147]</a>.
</p>

<p>
Vedendo ormai i re sottrarsi alla supremazia papale, e costituire i regni
indipendenti, e di rimpatto i popoli cercare contro la tirannide altre garanzie
che la tutela pontifizia, Bonifazio procurò da una parte consolidare il diritto
ecclesiastico, pubblicando un sesto libro di Decretali (1298), e dall'altra
rinfervorare la fede e la devozione mediante l'istituzione del giubileo, che
dovesse ogni cento anni rinnovare l'affratellamento della cristianità alle soglie
de' santi apostoli. I cronisti non rifinano di stupire dell'immensa folla,
accorrente a Roma per quell'indulgenza, tanto che nuove porte dovettero
aprirsi nelle mura: parve miracolo che, fra genti così diverse, nessun disordine
nascesse, e che si potesse provederle di vitto e di ricoveri. Se i calcolatori
meravigliarono al vedere, nella basilica di san Paolo, cherici che notte
e giorno co' rastelli raccoglievano i gittati denari, bisogna non tacere che
ducentomila pellegrini ciascun giorno aveano cibo dalla providenza del pontefice,
il quale pure sfoggiava tutta la pompa delle cattoliche feste, e invitava
<span class="pagenum" id="Page_140">[140]</span>
Giotto, Oderisi di Gubio ed altri nuovi pittori ad abbellire la sua basilica
di pitture, mentre vi s'ispiravano Dante e Giovan Villani.
</p>

<p>
Quanto più la supremazia papale era impugnata, Bonifazio più fortemente
la asseriva, come si può vedere sia in quel <span class="smcap">vi</span> delle Decretali, sia nella
Bolla con cui riconobbe imperatore di Germania Alberto d'Austria, sia
nell'altra tanto rinfacciatagli <i>Clericis laicos</i> (1296), dove, lagnandosi che
i principi invadessero i beni ecclesiastici, scomunicò qualunque ecclesiastico
pagasse, qualunque laico ne esigesse tributi, prestito, donativo senza licenza
della Santa Sede: dottrina affatto conforme al diritto canonico, allora
generalmente accettato, e più specialmente al canone 44 del concilio <span class="smcap">iv</span> Lateranense<a class="tag" id="tag148" href="#note148">[148]</a>.
</p>

<p>
Ora Filippo il Bello, volendo dal lato suo attestare la indipendenza regia,
tassava gli ecclesiastici, gl'imprigionava, e dal suo clero fece dichiarare
quelle che poi intitolaronsi libertà gallicane, cioè l'obbligo di quella chiesa
di obbedire interamente al re, senza che il papa potesse mettervi impedimenti<a class="tag" id="tag149" href="#note149">[149]</a>.
</p>

<p>
Bonifazio VIII si oppose, e come protesta pubblicò l'altra famosa Bolla
<i>Unam sanctam</i> (1302), ove pronunzia che la Chiesa, una, santa, cattolica,
apostolica, ha per capo Cristo e il suo vicario in terra; la potenza spirituale,
benchè conferita ad un uomo, pure è divina, e chi ad essa resiste,
resiste a Dio; la potenza temporale è inferiore all'ecclesiastica, e dee
lasciarsi da questa guidare come dall'anima il corpo, e quando i re trascorrono
gravemente, li può ammonire e ravviare; ogni creatura umana rimane
sottoposta al pontefice, nè ottiene salute chi creda altrimenti. E decretava
che imperatori e re dovessero comparire all'udienza apostolica ogni qualvolta
fossero citati, «tale essendo la volontà di Noi che, Dio permettente,
imperiamo a tutto l'universo».
</p>

<p>
Era il grido di sbigottimento di un'autorità che civilmente vacillava. E
ne nacque lungo conflitto di cavilli, di villanie, infine di violenze. Quel re
appoggiossi ai baroni romani, a malcontenti, a fuorusciti, e dicea loro:
«Fate me senatore di Roma: io lascerò libera la Chiesa: terrò il patrimonio
di San Pietro, incaricandomi d'esigerne le imposte e pagarne i pesi, e darò
al papa un lauto assegno, qual basti al rappresentante di Cristo». Indi procedendo
mandò un suo cavaliere, il quale a Bonifazio, ch'e' chiamava Malifazio,
intimò un libello, dichiarandolo falso, intruso, ladrone, nemico di
Dio e degli uomini; e, secondo lo spirito de' tempi, gli rinfacciava un cumulo
di eresie, ricalcate sul materialismo incredulo di Federico II. Quando
e' l'ebbe esposto al disprezzo, Sciarra Colonna concitò la turba a gridargli
morte; lo ingiuriò nella persona, lo schiaffeggiò; — il re di Francia facea
schiaffeggiare lui papa di ottantasei anni, e la plebe sedotta e gli avvocati
seduttori applaudivangli del tenerlo prigione: finchè il popolo ravveduto
lo liberò; e presto pianse sul venerato sepolcro di esso (1303).
</p>

<p>
<span class="pagenum" id="Page_141">[141]</span>
Nè però l'ira de' nemici si spense, e vituperò la memoria di lui, col quale
in fatto cessò il montare della potenza pontifizia; lo schiaffo datogli segnò
il discendere del papato civile; e perchè questo in lui apparve personeggiato,
Bonifazio trovasi più percosso, come avviene all'ultimo ritegno
d'ogni rivoluzione.
</p>

<p>
Il re di Francia comprese quanto vantaggerebbe di denaro e d'influenza
se rimovesse la santa sede da Roma per trasferirla nel suo paese, come ai
dì nostri divisava Napoleone. Nè ebbe troppa difficoltà a indurre il nuovo
pontefice Clemente V a collocarsi in Francia (1309), e da quel punto cominciano
quelli che gli Italiani qualificarono settantadue anni di cattività
di Babilonia.
</p>

<p>
Re Filippo era lieto, ma non pago della sua vendetta; insultato in
vita e spinto alla morte Bonifazio, anche dopo la tomba lo voleva disonorare,
piuttosto disonorare la potestà pontifizia, che in lui avea voluta
prostrare. A Clemente, sbigottito dai martirj del predecessore, mise attorno
tale assedio, che l'indusse ad abolir l'Ordine dei Templari, e lasciargliene
carpire le facoltà. Poi volle processasse Bonifazio di eresia: e fu veramente
dato questo scandalo da un papa che non risedeva più in terra propria;
e Clemente 13 settembre 1309 da Avignone notificava ai presenti e ai
futuri, qualmente re Filippo, per zelo di fede e di pietà e per giovare alla
Chiesa, avesselo pregato d'ascoltare alcuni signori, che asserivano Bonifazio
esser morto eretico, e doversene condannare la memoria: per quanto gli pesasse
il credere ciò, pure, essendo l'eresia il peggiore dei delitti, viepiù detestabile
per la persona che n'era accagionata, nè dovendosi lasciarlo senza
esame, assegnava il tempo a quei testimonj di comparire e deporre.
</p>

<p>
Se si fosse dichiarato eretico un papa, cioè interrotta la successione apostolica,
Filippo avrebbe assicurato il trionfo della forza sul pensiero, dei governi
sulla Chiesa, talchè ormai i re avrebbero potuto quel che voleano. Adunque
la cristianità indipendente reclamò contro la scandalosa procedura: eppure in
pieno concistoro disputarono accusatori e difensori, imputando Bonifazio d'essersi
mostrato avverso a re Filippo in tutte le sue costituzioni, e inoltre ateo,
e contaminato di tutte le conseguenze di tale dottrina; in occasione del giubileo
avere detto agli ambasciadori di Lucca, di Firenze, di Bologna non doversi
credere l'immortalità dell'anima, nè la futura distruzione del mondo,
nè la divinità di Cristo. L'enormità stessa delle accuse le palesa false: e l'avere
trovato chi le sosteneva attesta con quali arti le appoggiasse re Filippo.
Il quale, se lasciò per allora mandare l'accusa agli archivj, ottenne una Bolla
ove egli era dichiarato egregio difensore della Chiesa in quanto aveva operato
contro Bonifazio; resigli tutti i privilegi tolti; ordinato che dai registri
papali si cancellassero le lettere pontificie avverse a lui; a Bonifazio non
restò neppure la pietà, che suole accompagnare le vittime della tirannide.
</p>

<p>
L'accenno che abbiamo fatto de' Templari, ci mena ad altra qualità di
<span class="pagenum" id="Page_142">[142]</span>
eretici. Era quello un Ordine cavalleresco e religioso, istituito per proteggere
i pellegrini che visitavano il tempio di Gerusalemme. Vi entravano i cadetti di
grandi famiglie; ed arricchitisi d'eredità e di commende, si diffusero per tutta
Europa. Perduta Terrasanta, mancò il principale esercizio di loro attività,
e abbandonaronsi alle tentazioni della giovinezza ricca ed oziante. Allora fu
detto si costituissero in società di eresia e di peccato; e poichè secretissime
tenevansi le loro iniziazioni, il vulgo vi suppose qualcosa di straordinariamente
scellerato. Fomentò l'opinione Filippo il Bello, e fingendosi zelatore
del buon costume per mettere gli artigli sulle immense loro ricchezze, domandò
al papa abolisse quell'Ordine. Arrestati a un tratto tutti i cavalieri,
processati colla durezza allora consueta, furono la più parte messi a
morte.
</p>

<p>
Le variissime accuse a loro apposte si possono ridurre a queste: che rinnegassero
la fede, bestemmiassero Cristo, Maria e i Santi; calpestassero e
deturpassero le croci; nel consacrare tacessero la formola sacramentale; il
maestro assolvesse i peccati, sebbene laico; adorassero la testa di Bafomet,
idolo sopra il quale assai si fantasticò; e portassero cingoli benedetti dal contatto
di esso: usassero fra loro baci indecenti; peccassero contro natura;
tutto facessero con gran segretezza. Quest'ultimo fatto almeno era vero. È
abbastanza noto quel processo, condotto colla passione e in gran parte coi
modi, che nel secolo scorso fecero abolire un altr'Ordine ancor più famoso
e riviviscente; e duole che Clemente V e il XV concilio ecumenico, tenuto
a Vienna delle Gallie il 1311, vi assentissero.
</p>

<p>
In Italia si operò con maggiore umanità. Molti tribunali, come a Bologna
e Ravenna<a class="tag" id="tag150" href="#note150">[150]</a>, li dichiararono incolpevoli. In Toscana aveano numerose
case, ed è vero che il papa nel 1307 scriveva agli arcivescovi
di Pisa, Ravenna ed altri che assumessero informazioni sui Templari, ma
non che s'adunasse per ciò un concilio a Pisa, come asserì il Tronci, dal
20 settembre al 23 ottobre 1308. Il processo contro i Templari di
Lombardia e Toscana fu fatto in Firenze e in Lucca da frà Giovanni
arcivescovo di Pisa, Antonio vescovo di Firenze, Pietro de' Giudici di
Roma canonico di Verona, i quali nel 1312 ne diedero al papa un ragguaglio,
che conservasi nella Vaticana, legalizzato da nodaro e testimonj<a class="tag" id="tag151" href="#note151">[151]</a>.
Il papa avea trasmesso cenventiquattro e più articoli, sui quali esaminarli:
e gl'inquisiti erano cinque a Firenze, uno a Lucca. Furono esaminati senza
le torture consuete in Francia, non perchè i tribunali ecclesiastici non le
usassero, che anzi in quel processo parlasi delle deposizioni di sette altri fratelli
di minor conto, le quali non pareano attendibili, <i>licet, debito modo servato,
eosdem exposuerimus coactionibus et tormentis</i>. Inoltre gli accusati
non doveano temere, confessando, di andare al rogo siccome in Francia,
atteso che qui li giudicava un tribunale ecclesiastico, le cui pene erano il
pentimento e la ritrattazione. Ciò cresce credito alla loro deposizione,
<span class="pagenum" id="Page_143">[143]</span>
che giurano aver fatta <i>non odio vel amore, parte, pretio vel timore, sed pro
veritate tantum</i>.
</p>

<p>
Delle accuse alcune ammettonsi generalmente; altre solo da alcuni, o per
casi e persone speciali, o soltanto come d'udita, o come d'uso di là dal mare;
sopratutto convengono quanto alla gelosissima secretezza dei capitoli e alla
bestemmia miscredente.
</p>

<p>
Se dunque gli scellerati processi fatti loro in Francia invitano a crederli
innocenti e vittime dell'avidità di Filippo il Bello, la calma con cui
procedette la Chiesa, i processi istituiti regolarmente in Italia come in
altri paesi, nel volger di molti anni, senza violenze, lasciano supporre che
molti de' Templari fossero rei, e che col re di Francia mal si metta a fascio
Clemente V, il quale, col sopprimere l'ordine <i>non de jure sed per viam provisionis</i>,
salvò individui innocenti, e ne sottrasse i beni dalla principesca
avidità, applicandoli alla difesa di Terrasanta.
</p>

<p>
A ogni modo quest'era un sagrifizio ch'egli faceva alla paura di vedere
la memoria di Bonifazio VIII chiamata a un processo capzioso di che Filippo
era maestro: processo al quale predisponeva l'opinione Dante, esecrando
quel pontefice ben nove volte nella <i>Divina Commedia</i>.
</p>

<p>
Questo nome del grande che ritrae l'austera fisionomia del medioevo, e
irradia i crepuscoli della rinascenza, ci porta a indicare coloro che il poeta
teologo, che il verseggiatore della scolastica vollero noverare fra gli eretici,
fosse per denigrarlo, fosse per trovare precursori ai Protestanti del secolo <span class="smcap">xvi</span>.
Ed è vero che Dante rimprovera acremente i pontefici; più d'uno ne relega
nel suo Inferno, e nominatamente Bonifazio VIII, non ancora morto. Quella
collera che spesso invade i grand'uomini allorchè si trovano sconosciuti o
perseguitati, ispirò l'esule ghibellino. E come tale, persuaso che la pace fra
i piccoli potentati non possa assodarsi se non quando tutti obbediscano a un
signore supremo, s'inviperiva contro coloro che reluttavano alla dominazione
dell'imperatore, come Pisa, Pistoja, Genova, la Lombardia; Bruto e Cassio
tormenta nel peggiore fondo dell'inferno con Giuda; in paradiso vede preparato
un trono per l'imperatore Enrico VII; la serva Italia è ostello di dolore
perchè non lascia che Alberto Tedesco inforchi gli arcioni di essa; e a questo
impreca perchè non viene a vedere la <i>sua</i> Roma che piange.
</p>

<p>
Col sentimento stesso avventasi contro i papi, benchè allora fossero sconfitti
e raminghi: e Bonifazio VIII che, favorendo Carlo di Valois (1301),
avea cagionato la cacciata dei Bianchi da Firenze, è preso ogni tratto a bersaglio
dall'iracondo fuoruscito.
</p>

<p>
In libri lodatissimi venne difesa la memoria di questo pontefice contro
le declamazioni del poeta<a class="tag" id="tag152" href="#note152">[152]</a>. Il vero è che Dante non combatteva tanto la
Corte romana quanto la democrazia; svelenivasi contro i nuovi tiranni che
aveano abbattuto i vecchi baroni, contro la gente nuova e di guadagno
ch'era prevalsa alla semenza santa delle stirpi conquistatrici; combatteva
<span class="pagenum" id="Page_144">[144]</span>
insomma pel passato che crollava, sempre nell'intento di surrogare alla
delirante plebe il dominio de' migliori, de' sapienti.
</p>

<p>
E le sue invettive contro i pontefici, quando non siano da spirito di partito
e di vendetta, sono dettate dal desiderio di vedere la santa sede così
pura e splendida come meritava il posto di Cristo e di san Pietro; doleasi
che tuttodì si mercasse Cristo; che lupi rapaci, in veste di pastori, si facessero
Dio dell'oro e dell'argento; che coll'abuso delle scomuniche si togliesse
or quinci or quindi il pane che il pio padre non serra a nessuno: che Caorsini
e Guaschi s'inebriassero del sangue di Cristo; benediva san Francesco
d'avere ajutato a rimettere la barca di Pietro sulla retta via<a class="tag" id="tag153" href="#note153">[153]</a>; sempre professa
«riverenza alle somme chiavi»: sa che al cielo non si va se non accogliendosi
«dove l'acqua di Tevere s'insala»: crede che Troja ed Enea e Roma
fossero preparazioni del «luogo santo ove siede il successore del maggior
Piero»<a class="tag" id="tag154" href="#note154">[154]</a>: e all'insulto che il re di Francia reca a Bonifazio VIII freme
perchè sia «Cristo catturato nel vicario suo, e rinnovellati l'aceto e il
fiele»<a class="tag" id="tag155" href="#note155">[155]</a>. Morto Clemente V, dirige una lettera ai cardinali adunati in
Carpentrasso, acciocchè eleggano un papa italiano che ritorni a quella Roma,
di cui perfino i sassi pareangli venerabili<a class="tag" id="tag156" href="#note156">[156]</a>.
</p>

<p>
Ed è comune agli Italiani d'allora questo sentimento d'indignazione contro
i papi che, trasferendosi in Francia, aveano legato la Chiesa allo sgabello
d'un re: note sono le invettive del Petrarca e i gemebondi viaggi di Caterina
da Siena: pare v'alludesse anche il Boccaccio<a class="tag" id="tag157" href="#note157">[157]</a>: Cola di Rienzo non
voleva abbattere il papato, anzi restaurarlo, e dal carcere di Boemia scriveva
ad Ernesto di Parbubitz arcivescovo di Praga, com'egli non si tenesse
che investito del potere legittimo dal pastore supremo; avere assunta la podestà
tribunicia per odio alla senatoria oppressiva del popolo, e per cercare
d'abbattere i baroni romani, e ridur la città santa, ch'è capo del mondo e
fondamento della fede cristiana, in pacifica e sicura stanza dei papi. E Dante
volea riforme, ma capiva sarebbero sterili senza l'unità, sia teocratica, sia
imperiale; e l'uomo e il cittadino sottoponeva a un capo. Riprovava insomma
i pontefici perchè erano o li supponeva traviati; mancando, se vogliasi,
di rispetto, non di fede.
</p>

<p>
L'opinione di Dante poeta si accorda col suo concetto della monarchia,
da noi altrove indicato, e ch'egli espose in un'opera apposita<a class="tag" id="tag158" href="#note158">[158]</a>. Impero e
Chiesa pretendevano essere istituzioni divine e necessarie: le loro supreme
funzioni sono accessibili a chiunque, purchè cristiano, nè il papato, nè l'impero
essendo ereditarj; e tutt'e due debbono le loro cure all'intero mondo.
</p>

<p>
L'ordine religioso dunque e il politico costituivano due società, entrambe
universali, distinte ma non separate; e Dante, che, nel vedere quegli incessanti
cozzi dei piccoli Stati, era venuto nella persuasione non potessero
aver pace se non ridotti all'unità, cerca accordare i due ordini per compiere
l'opera sociale del cristianesimo: voleva ci fosse un padrone supremo delle
<span class="pagenum" id="Page_145">[145]</span>
società umane, ma per dirigerle al progresso, per tirare le conseguenze pratiche
dai principj cristiani. L'imperatore, nel concetto di Dante, doveva
avere predominio sopra tutti i re, dunque anche sopra il re di Roma: mentre
allora Bonifazio VIII, e più Giovanni XXII pretendeano a se medesimi
l'autorità imperatoria, massime allorchè fosse disputata.
</p>

<p>
Oh come dunque immiseriscono la quistione que' controversisti d'oggi,
che suppongono Dante contendesse al pontefice quel piccolo territorio ch'è
patrimonio suo temporale! Esclama egli contro Costantino, non perchè lasciasse
le Romagne al papa, ma perchè gli trasmettesse la dignità imperiale,
secondo asserivano le favole giuridiche del suo tempo e le pretensioni guelfe;
e più chiaramente nel libro <span class="scp">III</span>, capo 10 della <i>Monarchia</i> riprende esso Costantino
d'aver lasciata ai papi la podestà imperiale, questa non potendosi
dividere: col che confuta i Guelfi, i quali ne arguivano che le dignità non
potessero riceversi se non dal papa. Del resto egli esalta Carlomagno che,
quando il dente longobardo attentò alla Chiesa, la raccolse sotto le sue ale
vincendo: e ognun sa che Carlomagno fu l'assertore della sovranità temporale
dei papi: esalta la contessa Matilde, la più larga donatrice di beni ai
papi. Non volea dunque privarneli esso, bensì che gli adoprassero per Terrasanta
e per l'Italia, anzichè sciuparli con Caorsini e Guaschi, e intanto
lasciare deserto dai papi il giardino dell'impero. Pure per quel suo libro
della <i>Monarchia</i>, dove sostiene che l'imperatore non dipende dal papa se
non nelle cose spettanti al Foro interiore, Dante venne tacciato d'eretico,
non solo da qualche inquisitore, ma dal famoso giurista Bartolo<a class="tag" id="tag159" href="#note159">[159]</a>; da cui
lo difese sant'Antonino. Altri dappoi vollero farlo credere non solo seguace,
ma corifeo di opinioni ereticali. Duplessis Mornai, detto il papa de' Calvinisti,
ne addusse molte opinioni<a class="tag" id="tag160" href="#note160">[160]</a> non conformi al cattolicismo, ma Coeffetau
rispondendogli rifletteva che Dante riprovò alcuni papi, non la
dignità stessa. Il cardinal Bellarmino confutava un libello, che nel secolo
<span class="scp">XVI</span> erasi pubblicato da un Protestante col titolo d'<i>Avviso piacevole dato
alla bella Italia da un nobile giovane francese</i>, ove Dante era dipinto come
avverso alle istituzioni cattoliche, o almeno all'autorità dei papi. Il famoso
paradossista padre Hardouin nel 1727 asserì che l'autore della <i>Divina
Commedia</i> fosse un impostore, mascherato seguace di dogmi eterodossi. Il
secolo nostro, destinato a resuscitare tutte le stravaganze dei passati, ripetè
quella bizzarria, prima per bocca d'un erudito, poi di Ugo Foscolo<a class="tag" id="tag161" href="#note161">[161]</a> e di
Gabriele Rossetti<a class="tag" id="tag162" href="#note162">[162]</a>, i quali, rifuggiti in Inghilterra, vollero ingrazianirsi
quegli ospiti, sostenendo che Dante volesse «riordinare per mezzo di celesti
rivelazioni la religione di Cristo e l'Italia», e così additando un ascendente
illustre alla gran negazione. Dietro loro con multiforme erudizione e logica
serrata Eugenio Aroux assunse che tutte le opere di Dante sono un'esposizione
ereticale, ed aspirazioni rivoluzionarie e socialiste<a class="tag" id="tag163" href="#note163">[163]</a>.
</p>

<p>
Il costoro concetto sarebbe che le scuole patarine non fossero mai spente
<span class="pagenum" id="Page_146">[146]</span>
in Italia, ma vivessero in congreghe secrete, in una specie di framassoneria,
dove tramandavansi arcanamente certe dottrine, tendenti alla libertà del
pensiero e degli atti, a scassinare l'autorità della Chiesa e de' governi. Il Rossetti
gli aveva intitolati <i>Misteri dell'amor platonico</i>.
</p>

<p>
La Chiesa cristiana era (a dir loro) divisa in due, allora appunto che più
integra ne pareva l'unità: il genio protestante passò di generazione in generazione
fino a coloro che altamente lo proclamarono nel secolo <span class="smcap">xvi</span>, quando
non fu novità, ma manifestazione delle persuasioni de' secoli precedenti.
Anzi il <i>Veltro</i> di Dante era una profezia, dove fin le lettere stravolte esprimono
il nome di Lutero. Doversi pertanto in questo senso intendere tutta
la poesia nostra, elevata così a significazione sociale. E poichè non v'ha bizzarria
che coll'ingegno non possa sostenersi, il Rossetti fe un curioso pellegrinaggio
traverso alla letteratura patria con questo intendimento, in cinque
volumi d'improba fatica pretendendo mostrare che i poeti nostri non si
perdevano dietro la vanità di amori, siccome pare dalle loro rime, ma sotto
quell'apparenza celavano la ricerca di verità superne, e la donna che fingeano
vagheggiare non era Beatrice o Laura, ma la libera Chiesa: e tutto
ravvicinò ai riti massonici, che ormai non sono più un mistero neppure ai
profani.
</p>

<p>
Senza scendere a particolarità, la minima nozione d'estetica fa repudiare
un sistema, ove la poesia non sarebbe più ispirazione, ma allusione;
ove si celebrerebbero persone e vezzi mancanti d'ogni verità. E ciò a qual
fine? La moltitudine, cioè quella per cui si poeteggia, non poteva intenderne
nulla; gli iniziati soli gustavano queste allegorie; ma a che pro, se già aveano
ricevuta la rivelazione dell'arcano? E se così profondamente coprivano il
loro odio contro Roma, perchè poi volta a volta lo rivelavano con aperte invettive?
Sta bene che Dante chiami i sani intelletti a mirar la dottrina che
asconde sotto il velame de' suoi versi; ma perchè dare fumo di queste
allusioni se doveano restare arcane? E se non osava proclamare il vero, come
vantavasi poi d'avere voce che «percoteva le più alte cime», e d'essere
«non timido amico del vero», e di sperare per ciò di conservare fama
presso coloro che il tempo suo chiamerebbero antico? Non meriterebbe invece
di stare o coi pigri «a Dio spiacenti ed ai nemici sui»<a class="tag" id="tag164" href="#note164">[164]</a> o cogli ipocriti
che stanno «nella Chiesa coi santi, ed in taverna coi ghiottoni?»<a class="tag" id="tag165" href="#note165">[165]</a>.
</p>

<p>
Il signor Aroux ampliò il tema, supponendo di quell'eresia intaccata tutta
la cavalleria d'allora, e specialmente coloro che sopravvissero dei Templari,
i quali, attraverso ai secoli, giunsero ad istituire ai dì nostri una nuova categoria
di franchimuratori. Dalle fonti più varie l'Aroux trae argomenti per
sostenere che Dante volesse mostrare la supremazia papale essere il regno
visibile di Satana, in quella che è <i>commedia del cattolicismo</i>. Per esempio,
quando Dante dice che si dee, per salvarsi, seguire il <i>pastore della Chiesa</i>,
intendeva il capo di quell'arcana religione, di cui era non solo adepto, ma
<span class="pagenum" id="Page_147">[147]</span>
apostolo<a class="tag" id="tag166" href="#note166">[166]</a>. Era cioè dell'Ordine dei Templari, e volea vendicare sui papi
la crociata contro gli Albigesi e la distruzione del Tempio. Ove si noti che
i Templari aveano ricevuto la regola loro da san Bernardo<a class="tag" id="tag167" href="#note167">[167]</a>, e Dante li
nomina o accenna allora soltanto quando bestemmia Filippo il Bello d'avere
cacciato le mani avide nel Tempio senza decreto<a class="tag" id="tag168" href="#note168">[168]</a>.
</p>

<p>
La parola <i>amore</i> è la chiave di tutti que' misteri: Francesca non è più
l'amante di Paolo, bensì la chiesa protestante di Rimini, uno de' focolaj
dell'eresia. Il poeta, vinto da pietà per le dame antiche e i cavalieri, i quali
eransi dipartiti dalla vita ghibellina per inclinare al cattolicismo, vede
Paolo e Francesca, fedeli d'amore, leggeri al vento per la facilità nel cambiare
al vento guelfo, che li spinse a seguire la Semiramide pontificia: il
<i>re dell'universo</i> è Alberto tedesco, che, <i>se fosse amico</i>, darebbe <i>pace</i> a Dante;
il qual Dante si fa <i>tristo e pio</i>, cioè ipocrita di papismo, per non esporsi ai
<i>martirj</i> de' due amanti; il <i>disiato riso</i> di Francesca — intelligenza, baciata
da Paolo — volontà, non significa che l'avidità con cui l'iniziato raccoglie
la dottrina dalla bocca della filosofia razionale.....
</p>

<p>
Il sistema del signore Aroux non trovò assenso negli studiosi; in Italia
poi egli si lagna che nessuno vi avesse fatto mente, eccettuato me, che gli
diressi a stampa una lettera, dov'egli riconosce non solo un'amichevole cortesia
nella contraddizione, ma qualche argomento cui non valeva a ribattere.
E a chiunque abbia senso del bello domandiamo se sia possibile mai formare
un poema, e così sublime, ove dovesse sempre intendersi diverso da quel che
si legge. Dante scrive <i>donare</i>, e deve leggersi <i>dona re</i>; le verità più austere
sulla Trinità, le confessioni più esplicite dell'autorità del papa, <i>vere clariger
regni cœlorum</i>, che <i>secundum revelata, humanum genus perducit ad vitam
æternam</i>; le lodi a san Bernardo, a san Domenico, sono finzioni e
ironie: i commenti fatti nel <i>Convivio</i> alle canzoni vanno applicati alla <i>Divina
Commedia</i>; la distinzione de' linguaggi nel <i>Vulgare Eloquio</i> esprime
distinzione di partiti e credenze, e con queste chiavi Dante commentò se
stesso in modo, che i Guelfi intendessero una cosa, i Ghibellini l'opposta.
E tutto ciò nel poeta che vantavasi.
</p>

<div class="poem">
<p class="i2">Io mi son un che, quando</p>
<p>Amore spira, noto, ed in quel modo</p>
<p>Ch'ei detta dentro, vo significando.</p>
</div>

<p>
Certamente l'Alighieri serba quella scienza moderata che non presume
spiegare tutto; non dubita della teologia, come neppure della filosofia; crede
alla forza del sillogismo, agli artifizj della scolastica per raggiungere la verità;
ammira la sapienza di Dio e la provvidenza, anzichè abbandonarsi alla
scienza stanca e disillusa che, non credendo più nulla, a nulla conduce.
Rimproverato ai Cristiani di non acquetarsi alle ragioni, giacchè, se avessero
potuto sapere tutto, non era mestieri della rivelazione<a class="tag" id="tag169" href="#note169">[169]</a>, fa la più esplicita
professione di fede davanti a san Pietro prima d'entrare nell'empireo<a class="tag" id="tag170" href="#note170">[170]</a>,
<span class="pagenum" id="Page_148">[148]</span>
e sa che per giungere alla salute ci vuol di credere al vecchio e al
nuovo Testamento, e all'interpretazione che ne dà la Chiesa<a class="tag" id="tag171" href="#note171">[171]</a>.
</p>

<p>
V'è di più: egli riprova esplicitamente l'eresia: a «quei che presumono
contro la nostra fede parlare», grida: «Maledetti siate voi, e la vostra presunzione
e chi a voi crede»<a class="tag" id="tag172" href="#note172">[172]</a>: inneggia san Domenico «che negli sterpi
eretici percosse»: nell'inferno vede le arche infocate piene di eretici. Forse
erano gente che, in opposto della vita penitente e ascetica d'allora, cercavano
i godimenti e l'oblio: ed erano intitolati Epicurei. La loro sètta era
molto diffusa in Firenze nel 1115 e 1117, sotto i quali anni Ricordano
Malaspini e Giovan Villani attribuiscono i ricorrenti incendj a giudizio di
Dio contro la serpeggiante eresia: e il Villani dice altrove che i Patarini
erano «epicurei per vizio di lussuria e di gola, che con armata mano difendevano
l'eresia contro i buoni e cattolici cristiani».
</p>

<p>
Dante colloca Federico II nell'inferno tra gli eretici con <i>più di mille</i>,
e tra essi Farinata sommo cittadino e Cavalcante Cavalcanti gran dotto, e
padre del suo amicissimo<a class="tag" id="tag173" href="#note173">[173]</a>. Del primo, il commentatore Benvenuto da Imola
riferisce che credeva il paradiso non doversi cercare se non in questo
mondo; l'altro asseriva che uomini e bestie finiscono al modo eguale (<i>unus
est interitus hominis et jumentorum</i>), e anche il Boccaccio ce lo dipinge
che «alcuna volta speculando molto astratto dagli uomini diveniva; e si
diceva tra la gente vulgare, che queste sue speculazioni erano solo in cercare
se trovarsi potesse che Iddio non fosse».
</p>

<p>
Al tempo di Dante erasi così lontani dal supporlo eretico, che l'intitolavano
<i>Theologus Dantes, nullius dogmatis expers</i>: dopochè morì avvolto
nel sajo di san Francesco, non che un legato pontifizio avesse <i>intenzione</i> di
disperderne le ossa, queste riposarono benedette in chiesa, dove un legato
pontifizio gli eresse un mausoleo, più benigno a lui che non la patria: subito
si istituirono cattedre per ispiegarlo, e spesso in chiesa: ed era spiegato al
concilio di Costanza, e frà Giovanni da Serravalle, minorita, a istanza de'
prelati ivi raccolti, lo tradusse in prosa latina con commenti: nelle Logge
Vaticane fu dipinto tra i padri della Chiesa; la sua effigie pendette a Firenze
in Santa Maria del Fiore, come ai dì nostri vi fu messo sulla facciata di Santa
Croce. Quando nel 1865 la radunata Italia volle celebrare il <span class="scp">VI</span> centenario
della nascita di esso, l'iracondia da cui è ossessa la rivoluzione nostra volle palesarsi
col celebrare l'inimicizia di Dante pei papi e per la religione. Ma mentre
il vulgo ufficiale e scribacchiante diguazzava tra quel fango, i meglio pensatori
e scrittori d'Italia s'elevarono a rivendicare il vero, e a presentare in
Dante il poeta iracondo, accannito contro Bonifazio VIII personale nemico
della sua fazione, indignato contro gli abusi della Corte pontifizia, allora
oppressa dalla demagogia e dai re, ma pur sempre riverente alle somme
chiavi, e attaccato a quella fede, che in Roma ha il centro e gl'interpreti
legittimi.
</p>

<p>
<span class="pagenum" id="Page_149">[149]</span>
In relazione a quanto sponemmo nel capitolo precedente, noteremo
come l'inclinazione al misticismo fosse comune a Dante e a' suoi amici,
malgrado lo studio della filosofia e delle scienze naturali e della politica:
Dante sta a meditare sul sasso rimpetto a Santa Riparata: Cavalcante fra
gli avelli di Santa Maria Novella cerca se si trovasse modo di negare Dio.
Per Dante la filosofia era una scienza che vede tutto in Dio, tutto da lui
deriva e a lui riferisce; indaga il volere e la parola di Dio; nella natura egli
vede simboli del soprannaturale: sotto tale aspetto guardò Beatrice «vestita
di gentilezza, d'amore e di fede»<a class="tag" id="tag174" href="#note174">[174]</a>, col che seguiva l'andazzo del suo tempo,
l'educazione ricevuta, la complessiva tendenza della mente e dell'animo.
Giovane, pensa farsi frate, e muore con la cocolla di frate: al par de' Fraticelli
rimprovera i papi che si danno al lusso e alle cure mondane. E già
nella <i>Vita Nuova</i> vedesi la trasformazione di Beatrice in simbolo, finchè
nella <i>Commedia</i> quest'amor suo è convertito in desiderio beatifico della
somma verità che lo conduce a Dio, attraverso la contemplazione de' tormenti
e dell'espiazione.
</p>

<p>
Avversissimo a Dante si mostrò Cecco Stabili di Ascoli, che fu astrologo di
Firenze, e compose un poema intitolato <i>L'Acerba</i>, volendo indicare un acervo
o mucchio di cognizioni umane varie; poema filosofico nè bello di poesia,
nè ricco di dottrina, ove in cinque rubriche o libri, parlato della scienza,
nel sesto parla della rivelazione. La scienza ha secondo i tempi, ma ripetutamente
batte Averroè e la sua scuola: nella rivelazione accetta affatto quel
che la Chiesa, se non che qui pure mescola ciò che predomina nelle altre
parti, la magia e l'astrologia; chiama «cieca gente e storpi intelletti» quelli
che non conoscono il linguaggio de' corpi celesti, nè sanno indovinare il
futuro, che sprezzavano l'astrologia, parlando «secondo il tempo antico»;
credeva a un genio familiare, detto Florone, a' cui responsi sostenea doversi
aver fede, sebbene talvolta inganni cogli oracoli suoi, come quando a re
Manfredi rispose, <i>Vincerai non morrai</i>.
</p>

<p>
Le quali e ben più estese follie espone a lungo non solo, ma pretende
persuaderle altrui; e lo fece a Bologna commentando la <i>Sfera</i> del Sacrobosco,
e a Firenze mediante l'<i>Acerba</i>. Nel proemio all'esposizione del Sacrobosco
dice che «molti si promettono giudicare della vita e della morte, e delle
cose future mediante arti magiche, le quali sono da santa Madre Chiesa
riprovate vituperevolmente (<i>vituperabiliter improbata</i>): e alle cinque
scienze magiche, mantica, matematica, sortilegio, prestigio, maleficio prevale
l'astronomia, cioè la rivelazione delle intelligenze mediante il cielo,
al quale son note tutte le cose». Dalla magia anzi deduce pruove della
divinità di Cristo, scrivendo: «Che Cristo fosse veramente figliuol di Dio
ci è manifestato da molte cose, e primamente per i tre magi, i quali furono
i maggiori astrologi che avesse il mondo, e seppero tutti i segni della natura».
Ciò nel trattato della Sfera, dove pone ancora generarsi ne' cieli
<span class="pagenum" id="Page_150">[150]</span>
alcuni spiriti maligni, i quali, sotto l'influenza di certe costellazioni,
valevano ad operar cose meravigliose: sotto una di tali costellazioni esser
nato Cristo, perciò rimasto povero; mentre sotto un'altra verrebbe l'anticristo,
la quale lo farebbe ricco. E tutta l'esposizione, come tutta l'<i>Acerba</i>,
è un esaltamento delle varie guise di magia.
</p>

<p>
Eppure Guglielmo Libri, grand'encomiatore di chiunque fu censurato dalla
Chiesa e viceversa, osa vantar quel poema come <i>una vera enciclopedia</i>, e che
«l'autore fu uomo dotto non solo, ma di elevati sensi, e sarebbe omai tempo
che gl'Italiani cominciassero a venerar la sua memoria, vittima non della
sola inquisizione»<a class="tag" id="tag175" href="#note175">[175]</a>. Eppure basta scorrer l'opera di Cecco per convincersi
come a torto e' gli dia merito di molte verità, le quali esso o accenna
confusamente o confuta. Tra quest'ultime è, che la terra sia sostenuta da due
forze, una che la tira, una che la respinge, e che noi ora chiamiamo centripeta
e centrifuga; ma Cecco riprova altamente alcuni ascolitani e fiorentini
che ciò sostenevano, e che probabilmente erano Guido Cavalcanti e Dino del
Garbo famoso medico, i quali esso bersaglia. E se veramente Cecco fu medico,
il merito principale di quest'arte riponeva nel conoscere, per via
delle stelle, quali infermità sieno mortali, e quali no: altro motivo per cui
esso Dino gli si palesò avversissimo.
</p>

<p>
E contro Dante si svelenisce più volte Cecco, asserendo che andò all'inferno
e più non risalì, anzi <i>rimase nel basso centro, ove il condusse la sua fede
poca</i>; e confutandone le dottrine più rette intorno al libero arbitrio dell'uomo,
e accusandolo d'aver amato con desio una donna, e lodato le virtù
di un sesso, del quale egli non rifina di dir ogni male, non eccettuando
nessuna. Di rimpatto, esso pretende innovar lo scibile, e per esso la vita
umana nell'attuazione intellettuale, morale, religiosa, professando il materialismo
e il comunismo; l'astrologia, le scienze occulte, con mille superstizioni
e fanciullaggini; insegnando, anzi esortando agli incantesimi;
inveendo contro chi non gli ammette<a class="tag" id="tag176" href="#note176">[176]</a>.
</p>

<p>
Le magie e i sortilegi non erano spettanza dell'Inquisizione, siccome
leggemmo nella <i>Maestrazza</i>, se già manifestamente non tenessero alcuna
resia<a class="tag" id="tag177" href="#note177">[177]</a>.
</p>

<p>
Tale appunto era il caso di Cecco. Giovanni Villani narra<a class="tag" id="tag178" href="#note178">[178]</a> che,
nel trattato sopra la Sfera, avea messo che per incantamenti sotto certe
costellazioni possono costringersi gli spiriti maligni a far cose meravigliose;
che l'influenze delle stelle portano necessità, ed altre cose contro
la fede. L'inquisitore lo riprovò, e gli fe giurare di non adoprar più questo
libro, ma esso l'usò di nuovo a Firenze, onde fu preso dal cancelliere del
duca d'Atene, allora dominante.
</p>

<p>
E un libretto contemporaneo, conservato in più biblioteche, particolareggia
come frà Lamberto da Cingoli, inquisitore in Bologna, a' 16 dicembre
1324 lo condannò perchè avesse scompostamente parlato della fede, e
<span class="pagenum" id="Page_151">[151]</span>
obbligatolo a una confessione generale e a certe penitenze, gli tolse tutti i
suoi libri d'astrologia, e gli proibì di più leggere questa scienza, e privollo
dell'onor del dottorato e di qualunque magistrato. Quel processo fu mandato
a frate Acursio fiorentino de' Minori Osservanti, a 17 luglio 1327, il
quale citatolo, lo pronunciò eretico, e lo rimise al braccio secolare, onde
il dì medesimo fu fatto bruciare. Della sentenza ecco le parti principali:
</p>

<div class="blockquote">
<p>
Precedente la fama pubblica sparsa da molte persone degne di fede, ci venne all'orecchio
che maestro Cecco, figliuolo dell'illustrissimo Simone Stabili da Ascoli, andava
spargendo per la città di Firenze molte eresie; e quello ch'è cosa più brutta,
dava a leggere per le scuole pubbliche un certo suo eretico libretto, fatto da lui sopra
la sfera celeste, contro al giuramento altre volte da lui dato. Facemmo alla presenza
nostra venire il detto Cecco: e nella esamina, ricevendo prima il giuramento di dire
la verità, senz'altra strettezza o forza, ma di sua libera e spontanea volontà, disse e
confessò:
</p>

<p>
1º Come, essendo già stato citato e richiesto da frate Lamberto di Cingula, inquisitore
nella provincia della Lombardia, confessò com'egli aveva insegnato per le scuole,
che l'uomo poteva nascere sotto tale costellazione, che necessariamente sarebbe o ricco
o povero, e simile: se Dio già non mutasse l'ordine di natura. 2º Che aveva con giuramento
promesso al detto frate Lamberto di lasciare ogni eresia e credenza, e ogni
favore degli eretici, massime degli astrologi, e osservare la fede cattolica, e che ricevette
la penitenza. E che, dopo dato il giuramento e fatto la penitenza, poi che venne
a Firenze gli fu domandato se, per scienza astrologica, si potea sapere la fortuna o disgrazia
di un esercito o di un principe, e rispose che sì: perchè una cosa che è possibile,
disse, si può comprendere per mezzo di una scienza. E confessò aver consigliato
i signori non esser bene per ora combattere coi nostri soldati contro il Bavaro; ma che
se li concedesse il passo, infino a tanto che, con vera scienza di astrologia si potesse
pigliare il tempo e il giorno atto alla guerra. E disse credere che le predette cose si
possono sapere per scienza di astrologia, e che non crede esser questo contro la fede.
3º Asserì che aveva fatto più profitto nell'astrologia, che alcun altro, da Tolomeo in
qua. 4º Confessò, che, domandato da un Fiorentino che gli dichiarasse il libro dell'Alcabizzo,
che tratta de' segni e cognizione de' segni, della natività degli uomini, e
dello eleggere i tempi del comprare, del vendere, e degli altri atti ed esercizj umani,
gli disse che aveva fatto un comento sopra detto libro, e che perciò procurasse di
averlo. 5º Disse aver composto un libro sopra la sfera. Ora, le cose che si contengono
in detto libro, non viste per detto inquisitore, sono contrarie alla natura e nimiche
alla verità cattolica. Che cosa più eretica, e più a Dio e agli uomini infesta
che dire, per la necessità de' corpi superiori e virtù delle costellazioni, come dice un tal
libro, Gesù Cristo nascesse povero? Che Anticristo abbia a nascere da una vergine, e
che abbia a venire duemila anni dopo Gesù Cristo, in forma di soldato valente, accompagnato
da nobili, e non come poltrone accompagnato da poltroni? Qual maggiore eretica
falsità che il porre l'ora, il luogo, la qualità della morte, le quali cose sono al tutto
incognite al genere umano? E nelle azioni umane, col giudicare secondo la disposizione
e operazione de' corpi celesti si toglie al tutto il libero arbitrio, e per conseguenza il
merito e il demerito. E benchè egli al presente preponesse la divina potenza e il
libero arbitrio, nondimeno è stato convinto per testimonj che hanno deposto contro
di lui. E quando si avesse a oprare con tale supposizione, che cosa si potrebbe
fare col libero arbitrio? Nè vengono scusati tali errori dicendo, che queste cose non
procedono di necessità, dicendo. La scienza dimostra quello che tu pensi, che porti
<span class="pagenum" id="Page_152">[152]</span>
chiuso in mano. Perchè così in fatto suppone, e con le parole nega. Nè scusato
debb'essere dicendo che crede non essere contro la fede pigliare il tempo, eleggere
guerra, e simile; che sarebbe una ignoranza molto grossa, anzi un'opinione eretica.
Il dire ancora i suoi scritti essere stati corretti per il detto inquisitore di Bologna,
questo non è vero nè verosimile, anzi contrario, come apparisce per le proprie lettere
dello stesso inquisitore. E posto che fussino corretti, egli se n'è servito ne' casi
dove sono i maggiori errori. Nè debbe scusare che in fine delli detti scritti esprime
che, se in quelli fossero alcune cose non ben dette, di rimettersi alla cognizione
della santa Madre Chiesa; perchè in quella si sono trovate espresse eresie, scritte dopo
aver giurato; e basta che una sola volta abbia ingannato la Chiesa; perchè questa
protestazione è indirettamente contraria al fatto stesso, e l'aggrava maggiormente.
E siccome non possiamo nè dobbiamo passare tali e tante cose fatte per lo detto
maestro delli errori, in dispregio dell'Eterna Maestà e per lesione della fede cristiana,
considerata la sentenza data per frate Lamberto contro di lui, e il giuramento ch'esso
fece, e la penitenza che ricevè, della quale non si curando, dice non si ricordare; e
viste le altre cose che dal medesimo inquisitore abbiamo ricevuto, e udito i testimonj e
le sue confessioni, e datoli il termine per finirle, e scusarsi; e poichè nè fece alcuna
scusa, nè fare procurò, e, nel giorno che seguiva detto termine, quelle raffermò di sua
spontanea volontà, e disse di nuovo essere vere; conferita la cosa con prelati, e molte
altre persone e dottori di legge, e consigliandoci doversi procedere alla sentenza, come
cascato nella pena dell'inosservanza del giuramento dato di non attendere più all'eresia,
e avuto sopra le predette cose nuovo parlamento con più e diverse persone, religiosi
teologi, e con altri tanto chierici che laici, pronunziamo il detto maestro Cecco,
eretico costituito in nostra presenza, essere cascato nell'eresia, nella quale con giuramento
aveva già promesso di non cascare, e pertanto doversi dare e concedere al giudizio
secolare. E così lo concediamo al nobile milite messer Jacopo di Brescia, con
onore ducale vicario fiorentino, presente e accettante dell'ill.mo Cecco, per punirlo con
la debita pena. E ancora il libro composto sopra la sfera, pieno di eresie e d'inganni; e
un altro libro in volgare nominato l'<i>Acerba</i> (dal qual nome ne segue, che non contiene
in sè maturità alcuna, presupponendovi che molte cose che appartengono alla virtù e
ai costumi nascono dalle stelle, e a quelle ritornano come a loro cause) e riprovando
tutti i suoi ammaestramenti, senza dottrina composti, e dannando diversi, ordiniamo di
abbruciare con detto Cecco. E così ordiniamo e comandiamo.
</p>
</div>

<p>
La condanna di Cecco non fu dunque per magia e astrologia: del che troppe
persone erano macchiate allora, eppur teneansi a servizio da Comuni, da
principi, da prelati. Bensì per eresie, e per esservi ricaduto dopo la promessa.
E per verità, studiando l'opera di Cecco, vedesi ch'egli mirava a un
innovamento della scienza, e per mezzo di questa, a un innovamento della
vita nell'intelletto, nella morale, nella religione, e a ciò adoprava l'insegnamento,
la conversazione, i libri. La scienza sua nuova consisteva nella
necessità universale e nell'antivedere; le intelligenze erano le cagioni; loro
organi le stelle; ogni cosa sotto la luna aver effetti necessarj; tutto esser
fatato. L'uomo però, mediante la scienza, può costringere le intelligenze a
palesargli il futuro. Perchè questa nuova scienza prevalesse, bisognava aver
distrutta la verità razionale e la rivelata; e Cecco lo faceva con una fermezza,
che non si smentì neppur davanti al rogo.
</p>

<p>
<span class="pagenum" id="Page_153">[153]</span>
Insomma egli rappresenta la scienza naturale, contro la scienza cristiana
di Dante: e potrebbe anch'essere che i Fiorentini, i quali vivo aveano
cacciato Dante, morto il volessero vendicare perseguitando Cecco suo detrattore:
il che viepiù ci si rende probabile vedendo principale avversario di lui
Dino del Garbo. Anche l'Orgagna, nel Camposanto di Pisa, lo dipinse nell'inferno.
Pure il suo poema nel principio del cinquecento fu ristampato
ben diciannove volte; e il gesuita Appiani ne fece un'insulsa difesa, pretendendo
fosse d'inappuntabile dottrina. Speriamo non si qualifichi egualmente
quella che noi stendemmo del poeta teologo d'Italia, contro o uno zelo
intemperante, o un'arguta miscredenza.
</p>
</div>

<div class="chapter">
<p>
<span class="pagenum" id="Page_156">[156]</span>
</p>

<h2><a id="disc8"></a>
DISCORSO VIII.
<br />
<span class="x-small">L'ESIGLIO D'AVIGNONE. IL GRANDE SCISMA. CONCILJ DI COSTANZA,
DI BASILEA, DI FIRENZE.</span>
</h2>

<p>
Intanto nell'esiglio avignonese i papi succedevansi, sempre col proposito
di ritornare all'antica sede, ma sempre permanendone lontani. Avignone,
città libera del contado di Provenza, che poi fu comperata dal papa, era preferita
dai cardinali, perchè non si trovavano a fronte d'una plebe riottosa come
la romana, nè di tracotanti baroni: adagiatisi colà come in domicilio stabile,
ornarono di palazzi suntuosi la piccola città, e al papa persuadevano dover
lui preferire la Francia, centro dell'Europa, meglio governata e quieta che
l'Italia, più santa di Roma perchè religiosissima la chiamava già Cesare, e i
Druidi vi esistevano prima del cristianesimo. Ma la prolungata assenza disgustava
gl'Italiani, soliti a bersagliare i papi finchè li possedono, ribramarli
appena perduti. E tanto più che, cessando i vantaggi, non cessavano gli
sconci; e i papi continuavano guerre per sottomettere popoletti riottosi o signorotti
ribellanti. Mentre le spese della Corte aumentavano, le rendite d'Italia
andavano facilmente distratte: i regni stranieri ricusavano pagare i censi
che sarebbero caduti a vantaggio della Francia; sicchè la curia per ripiegare
si riservava benefizj e annate, moltiplicava commende e aspettative, e gli altri
artifizj di fare denaro. La cattolicità poi non riguardava come abbastanza
tutelata la necessaria indipendenza del suo Capo, dacchè esso viveva in
una città, libera sì, ma chiusa fra dominj altrui.
</p>

<p>
Roma principalmente non sapea darsi pace di tale vedovanza; sossoprata a
vicenda da una plebe irrequieta e da una faziosa feudalità, più non aveva
amministrazione, non giustizia; i palagi cadeano in ruina; le chiese deserte
si sfasciavano; il culto isquallidiva. I Romani volgean dunque la memoria
e il desiderio alle antiche magnificenze, e Cola di Rienzo, fattosi tribuno
del popolo, si propose di richiamare i papi a Roma, e ripor questa a capo del
mondo civile. Sono note le scene sue, tra fiere e buffe; ripetute poi tante
volte e in sì varj toni, che non si osa nè riderne, nè vituperarle. Fatto è
che, elevato un momento dall'aura popolare, e con altrettanta prestezza
<span class="pagenum" id="Page_157">[157]</span>
abbandonatone (1347), dopo repressi i nobili, citati i re e fino l'imperatore
a venire a ricevere i decreti del popolo romano, a stento fuggì a cercare
ricovero tra i Fraticelli di Monte Majella.
</p>

<p>
Il papa, rintegrata la sua autorità, mandò il cardinale Egidio Albornos
spagnuolo (1353) per «ispegnere l'eresia, reprimere la licenza, procurare
la salute delle anime, e rintegrare l'autorità della Chiesa colla pace e colla
guerra». In fatti egli si sottopose i varj Comuni, in ciascuno de' quali avea
fatto nido un tirannello; e raccolti a Roma i deputati di tutti essi Comuni
(1357), d'accordo con loro dettò una costituzione.
</p>

<p>
Il dominio temporale non ha che vedere colla fede, e in conseguenza non
è soggetto di eresia, e noi già indicammo come avesse un'origine più antica
e più popolare di qualunque altro, e qual concetto se ne portasse allora.
Qui però ci cade di osservare come i papi, conforme alle idee del
medioevo, tanto diverse dall'assolutismo dello Stato, introdotto dai moderni,
esercitassero il dominio in unione col popolo, cioè colla repubblica
romana. Allorchè essi stettero lontani, questa prevalse a tal segno, che Cola
citava l'imperatore e gli elettori di Germania a giustificare i loro titoli
davanti al popolo romano.
</p>

<p>
Fu il cardinale Egidio Albornos che tolse a stabilirvi una vera sovranità,
a quel modo che allora diveniva generale: distrusse i signorotti, recuperò le
città, ben liete d'obbedire al pontefice piuttosto che a tirannelli; e colle
<i>Constitutiones Ægidianæ</i> garantiva molti privilegi, pure procurando, massime
nella Marca d'Ancona, assicurare il libero esercizio della sovranità mediante
l'unità delle provincie. Quelle costituzioni rimasero il vero diritto
pubblico della Romagna, furono stampate nel 1472, e dipoi con aggiunte
varie: la Santa Sede, uniformandosi alle idee principesche le quali andavano
prevalendo, s'ingegnava d'ampliare le sue prerogative, mentre le provincie
attenevansi gelose ai proprj statuti: sicchè la sovranità pontifizia rimaneva
piuttosto nominale al modo antico, anzichè dispotica.
</p>

<p>
Così s'andò fino alla rivoluzione del 1797, che spossessò i papi; poi la
restaurazione del 1814 li ripristinò. Gli avversarj del dominio temporale si
sforzano di provare che questo dominio esercitavano essi sempre in dipendenza
della supremazia imperiale. Rinneghiamo tutta la storia, e concediamo
ai realisti questo fatto. Ma il sacro romano impero nel 1804 era cessato, e
tutte le dominazioni da quello dipendenti restavano dichiarate di piena autorità;
ne' congressi del 1815 si convenne che ogni signoria mediata cessasse,
e la sovranità fosse piena in ciascuno e indipendente. Anche i papi
dunque rimanevano padroni assoluti del loro Stato, a fronte ai re. A fronte
ai popoli avrebbero dovuto osservare i privilegi, che loro aveano conceduti e
mantenuti da antico. Ma questi erano stati cancellati dalle illimitate signorie
degli usurpatori, che avevano avvezzati all'incondizionato despotismo. I restauratori
poi non voleano, e massime in Italia, che esistessero costituzioni e
<span class="pagenum" id="Page_158">[158]</span>
diritti scritti di popoli: nemici alla storia, come chiunque vuole tiranneggiare.
Imposero dunque al papa di farsi re assoluto, come essi erano, e fu allora
che il cardinale Consalvi, non abborrente dalle idee nuove, fece dettare dal
papa il <i>motu proprio</i>, che sistemava l'amministrazione pubblica con aspetto
di legge generale, invece delle antiche molteplici e parziali; dal centro doveano
partire le nomine de' magistrati, gli editti, le leggi finanziarie; solo
delle moderne avanie non si volle imporre la coscrizione, che pure è indispensabile
per sostenere le altre.
</p>

<p>
Novissimo dunque era l'assolutismo in terra di papa, e quando Pio IX
iniziava e benediva il moto italiano, nella costituzione 14 marzo 1848 protestò
di non fare che «riprodurre alcune istituzioni antiche, le quali furono
lungamente lo specchio della sapienza degli augusti nostri predecessori»;
e che «ebbero in antico i nostri Comuni il privilegio di governarsi ciascuno
con leggi scelte da loro medesimi, sotto la sanzione sovrana».
</p>

<p>
Ecco una delle mille prove che la libertà è antica, e nuovo il despotismo;
se non che, perduto ogni senso morale e politico, oggi si applica all'uno il
nome dell'altra.
</p>

<p>
Quest'esiglio d'Avignone viene allegato, nelle odierne controversie, per
indicare la possibilità di assidere il papa altrove che a Roma. Chi ciò desidera,
non potrebbe scegliere nella storia esempio più sfavorevole, tutti essendo
d'accordo nel deplorare quell'età, e mostrar che i papi non devono
essere cittadini di paese altrui. Inoltre si avverta che il papa era sempre
il vescovo di Roma, non mai il vescovo d'Avignone o di Peniscola, e teneasi
fuori della sua sede per circostanze sciagurate. Già sant'Ireneo
diceva che «la Chiesa di Roma ha un primato, pel quale tutte le
altre devono accordarsi con essa nella fede». Talchè, anche data al problema
l'unica soluzione possibile, l'espulsione forzata del papa da Roma,
neppure d'un passo s'avanzerebbe la soluzione.
</p>

<p>
Ma tenendoci ai tempi di quell'esiglio, Roma altalenò sempre fra insania
demagogica e oligarchica arroganza, or ribelle al pontefice per bizzarria,
or sottomessagli per paura. Le baruffe invelenivano ancora più
dacchè i papi, non risentendone gl'incomodi, poco curavano sopirle. I papi
stessi sentivansi fuori di posto in una terra dove vestivano aspetto d'un
esule ricoverato, piuttosto che di sovrano dei re; e dove prelati quasi
tutti francesi davano alla Corte un'aria nazionale, ben diversa da quella cosmopolitica
che soleva in Roma. Più volte dunque proposero di ritornare,
ma o nol fecero, o per breve, e solo dopo settantun anno e tre mesi la santa
sede fu restituita di Francia in Italia.
</p>

<p>
Queste miserie diedero nuova scossa alla maestosa unità cattolica, preponderante
nel medioevo. Se gl'Italiani favorivano alla Santa Sede pel vantaggio
che ne traeva il loro paese, eransene intepiditi dacchè quella esulava;
e gli stranieri trovavano più oneroso questo migrare di tanto loro denaro
<span class="pagenum" id="Page_159">[159]</span>
a paese che non era considerato seconda patria di tutti come Roma. I vescovi
dall'assenza del papa pigliavano esempio per allontanarsi dalle loro diocesi. La
contesa coi frati Minori aveva resa ostile alla Santa Sede la milizia sua più
devota; e al vedere condannate persone pie, cui sola colpa dicevasi l'eccesso
della povertà, si richiamavano le declamazioni d'Arnaldo di Brescia contro
i possessi ecclesiastici e la corruttela derivatane. Le nazioni eransi formate
attorno ai vescovi, donde l'assoluto potere ecclesiastico, come di padre sopra
i figliuoli. Costituitesi, ingrandite, vollero svilupparsi dalle fasce della
Chiesa per vivere di vita propria, compresero che il temporale potea sussistere
disgiunto dallo spirituale: onde alla società senza limite di spazio
surrogavano società parziali e distinte, all'andamento generale le particolari
destinazioni.
</p>

<p>
I tentativi di Bonifazio VIII per rintegrare la supremazia richiamando
in vigore le precedenti decisioni canoniche, destarono ne' principi quella
gelosia, che proviene mentosto da usurpazioni reali che da temute. Alle immunità
attribuite ai beni ed alle persone degli ecclesiastici, i Comuni più
non aveano rispetto, e proferivano decreti sopra di essi, in onta agli anatemi
del pontefice e de' vescovi. Quando l'edificio sociale era impiantato sulla
fede, ogni opposizione si risolveva in eresia, e il pontefice per le sue prerogative,
il clero per le immunità offese lanciavano scomuniche e interdizioni.
Ma se queste aveano fiaccato l'orgoglio e la possa degli imperatori Sassoni
e Svevi, perdeano efficacia dacchè venivano prodigate per intenti mondani;
i Siciliani durarono ottant'anni in rotta colla Chiesa; i Visconti di Milano se
ne vendicavano col pesare viepeggio sugli ecclesiastici; gli avvocati ergeano
la fronte contro i papi, ai quali dianzi erasi incurvata quella dei re.
</p>

<p>
Non per questo si rinnegava la Chiesa: i Patarini erano scomparsi d'Italia
o nascosti; il popolo amava le splendidezze del culto, se anche non ne venerava
l'austerità, e compiaceasi del papa e della Corte pontifizia. Ma dacchè
questa erasi trasportata in Avignone, i Guelfi non meno che i Ghibellini la
bersagliavano, quasi cessasse d'essere cattolica cessando d'essere romana.
Franco Sacchetti mercante fiorentino, il Petrarca canonico, il Pecorone
frate, e persone di grande scienza e di celebrata santità avventavansi contro
la Babilonia: i malcontenti del governo temporale vituperavano i papi spirituali:
di Clemente V non è male che non si dicesse: Giovanni XXII fu
tacciato d'eretico sì pel suo litigio che dicemmo coi Fraticelli, sì per sue dubitazioni
sulla beatifica visione: cioè se le anime elette vedano Dio nella sua
maestà subito staccate dal corpo, o solo dopo il giudizio finale.
</p>

<p>
Lodovico il Bavaro, eletto imperatore di Germania, era venuto in Italia
per la corona (1324), e poichè Giovanni XXII gliela ricusava, egli ostentò
non aver bisogno dell'autorità di esso. Il papa allora dichiarò l'Italia sottratta
alla giurisdizione imperiale, in modo che non potesse mai più essere
incorporata coll'impero nè infeudata. Di ripicchio il Bavaro s'appella al
<span class="pagenum" id="Page_160">[160]</span>
Concilio, e prodiga le solite ingiurie al papa; il papa dichiara lui scomunicato,
e interdetti i paesi che gli obbedissero; onde Lodovico, che,
sostenuto dai Ghibellini, si era fatto coronare a Roma, e avea nominato
un antipapa, presto si trova isolato e decaduto.
</p>

<p>
Per sostenersi aveva egli adoprato non solo le armi, ma le dottrine. Guglielmo
Occam, scolastico nominatissimo, contendeva l'infallibilità non solo
al papa, ma anche al concilio universale e al clero; ai laici in corpo competere
il decidere definitivamente; contro il papa potersi all'uopo usare anche la
forza, o stabilirne diversi, un dall'altro indipendenti. Marsilio di Mainardino
da Padova, eloquente professore all'Università di Parigi, insinuò a Lodovico
che a lui spettasse riformare gli abusi della Chiesa, giacchè questa
è sottomessa all'impero; «Ho visto (egli diceva) prelati, abati, sacerdoti,
così sprovvisti di dottrina, che non sapeano tampoco parlare secondo grammatica.
Quei che hanno visitato la Corte di Roma, la conobbero casa
di traffico, spelonca di ladroni; quei che non l'hanno veduta udirono ch'è
fatta ricettacolo di quasi tutti i ribaldi, e trafficanti nello spirituale come
nel temporale; non v'è che malvagità; nessuna premura di acquistare le
anime»<a class="tag" id="tag179" href="#note179">[179]</a>.
</p>

<p>
Col mistico Ubertino da Casale egli pubblicò il <i>Defensor pacis</i>, ove già
s'incontrano le negazioni di Calvino rispetto all'autorità e costituzione della
Chiesa; la potestà legislativa ed esecutiva di questa fondarsi sul popolo, che
la trasmise al clero; i gradi della gerarchia essere invenzione posteriore;
Gesù non lasciò alla sua Chiesa verun capo visibile, e Pietro avea preminenza
tra gli apostoli soltanto per l'anzianità; il primato consistere unicamente nel
convocare concilj ecumenici e dirigerli, purchè il papa vi sia autorizzato dal
legislatore supremo, cioè da tutti i fedeli o dall'imperatore che li rappresenta;
eguali essendo i vescovi, l'imperatore solo può elevarne uno sopra
gli altri, e a grado suo abbassarlo: a lui solo spetta l'istituire i prelati,
eleggere il papa, giudicare i vescovi, al modo che Pilato giudicò Cristo;
convocare i concilj e regolarne le deliberazioni: nè la Chiesa può infliggere
alcuna pena coattiva se l'imperatore non assente. Altrettanto sosteneva Giovanni
Gianduno di Perugia; sì poco sono moderne le dottrine che subordinano
la Chiesa ai governi<a class="tag" id="tag180" href="#note180">[180]</a>.
</p>

<p>
Giovanni XXII in una Bolla riprova tali errori, e avendo citato invano
i due autori, li condannò coi libri loro. Teoriche altrettanto assolute vi
opponeano i curialisti; e col VI e VII libro delle <i>Decretali</i> e colle <i>Estravaganti</i>
erasi estesa per modo la competenza del fôro ecclesiastico, che qualsivoglia
lite poteva anche in prima istanza essere portata al pontefice.
</p>

<p>
Agostino Trionfo d'Ancona, agostiniano, che dettò a Parigi, poi a Napoli,
dedicò a Giovanni XXII una <i>Somma della podestà ecclesiastica</i>, dove, elevando
la potenza papale colla Bibbia, il vangelo, i miracoli, le leggende, da
Dio immediatamente la deriva; superiore ad ogni altra perchè giudica tutti,
<span class="pagenum" id="Page_161">[161]</span>
da nessuno è giudicata; come spirituale, così è temporale, perchè chi può il
più può anche il meno: è assurdo appellarsi al concilio, giacchè questo non
trae autorità che dal pontefice, il quale unico può proferire sui punti di fede,
nè altri può investigare dell'eresia senz'ordine di esso. Come sposo della
Chiesa universale, tiene immediata giurisdizione sopra le singole diocesi.
Al papa devono obbedienza Cristiani, Ebrei e Gentili; egli, e non i vescovi,
può scomunicare; egli punire i tiranni e gli eretici anche con pene temporali;
di là della tomba estende il potere per via delle indulgenze. Potrebbe
scegliere di qualsiasi paese l'imperatore, senza ministero degli elettori, o renderlo
ereditario: l'eletto dev'essere da lui confermato e professarsegli ligio,
e può da lui essere deposto: tutti i re sono tenuti obbedire al pontefice, dal
quale traggono la potestà temporale: a lui può appellarsi chiunque si sente
gravato dal principe: e i principi egli può correggere per peccati pubblici,
deporli anche, istituire un re di qualsiasi regno: gli imperadori non donarono
il dominio ai papi, ma lo restituirono: Gesù Cristo dicendo che il suo
regno non è di questo mondo, intendeva del mondo vecchio, non del rigenerato:
il potere temporale deve stare unito allo spirituale perchè l'uno
serve di mezzo all'altro: rendere a Cesare ciò ch'è di Cesare vuol dire permettere
che l'imperatore eserciti la giurisdizione, sempre in dipendenza
dal papa: quanto alla povertà, Gesù Cristo possedea vesti, viveri, denaro,
con cui pagava il tributo<a class="tag" id="tag181" href="#note181">[181]</a>.
</p>

<p>
Così procedendo, non c'è atto, non c'è abuso che non giustifichi.
</p>

<p>
L'esagerazione è sintomo di autorità minacciata; ma realmente declinava
ne' popoli lo spirito di soggezione. Di intromettersi nelle cose ecclesiastiche
avea troppi pretesti l'autorità secolare, quando la santa sede, fatta ligia
ai re, non valeva a frenare la corruzione fastosa de' prelati, i quali sotto
la stola mantenevano le abitudini dell'educazione secolaresca e il lusso sfrenato
delle famiglie signorili. Ned altro testimonio ne voglio che il concilio
Lateranense III, il quale, avvisando i prelati quanto disdica il camminare
con treno sì numeroso, e il consumare in un pranzo l'intera annata della
Chiesa che visitano, impone ai cardinali s'accontentino di quaranta o cinquanta
vetture, gli arcivescovi di trenta o quaranta, i vescovi di venticinque,
gli arcidiaconi di cinque o sette, di due cavalli i decani; tutti poi
vadano senza cani da caccia nè uccelli. Per mantenere questo fasto profano
accumulavansi fin quaranta o cinquanta benefizj in una sola mano; e vuolsi
che Benedetto XII proponesse ai cardinali, se rinunziassero all'averne più
d'uno, assegnare loro centomila fiorini d'oro di rendita e metà delle entrate
dello Stato pontifizio; e ad essi non parvero abbastanza.
</p>

<p>
La corruzione scendeva grossolana nel clero minore, dove ignoranza, venalità
de' sacramenti, comune l'ubbriachezza, sfacciata la libidine: nelle
chiese e ne' conventi si stabilivano bettole e giuochi; le monache uscivano
a volontà dai monasteri: trafficavasi di grazie, dispense, perdoni. Degli
<span class="pagenum" id="Page_162">[162]</span>
antichi Ordini religiosi rilassavasi la disciplina, e perfino in quel Monte
Cassino, che già allora avea dato ventiquattro papi, ducento cardinali,
milleseicento arcivescovi, ottomila vescovi, molti santi, i monaci vestivano
sfoggiato, abitavano comodi, riservavansi peculj particolari, anzi
riceveano dal convento una prebenda, colla quale vivere in case secolari.
</p>

<p>
Ai conforti del pio Marco, parroco in Padova, Luigi Barbo tolse a dare
a quell'Ordine regole più severe, che presto si estesero a Pavia, Milano e
più da lungi.
</p>

<p>
Il beato Giovanni Dominici fiorentino, oratore famosissimo, restaurò la
vita regolare in Italia e in Sicilia fra i Domenicani, infervorato da Chiara
de' Gambacurti, e ajutato da Raimondo da Capua, dal beato Marconino di
Forlì e da altri. A Siena Bernardo Tolomei fondava gli Olivetani; Giovanni
Colombino i Gesuati; Pietro Gambacurti di Pisa gli Eremiti di san Girolamo,
gli Eremiti di Fiesole il beato Carlo dei conti Guidi.
</p>

<p>
Diedero odore di gran santità sant'Andrea Orsini, Bernardino da Siena,
Vincenzo Ferreri. Giovanni da Capistrano napoletano, convertitosi in carcere,
ispirava compunzione, scrisse dell'autorità del papa, e fu apostolo
d'una crociata contro Maometto. In tutti questi e in altri si fanno sentire
gemiti per la depravazione della Chiesa.
</p>

<p>
Urbano VI avventatosi a riformarla di colpo, vietò ai prelati d'usare a
tavola più d'una pietanza, egli stesso dandone l'esempio; minacciò non solo
i simoniaci, ma chiunque accettasse doni, e fe credere di volere fermamente
rimettere a Roma la Corte. Di ciò indispettiti, la più parte de' cardinali separaronsi
da lui e protestarono non era stato eletto liberamente, ma sotto
la costrizione del popolo romano tumultuante, e gli sostituirono Clemente
VII ginevrino. Parte della cristianità accettò l'uno, parte l'altro
papa; donde comincia il grande scisma, con una doppia serie di pontefici
paralleli.
</p>

<p>
Qual era il vero?
</p>

<p>
Personaggi di senno e santità grande parteggiarono per l'uno e per
l'altro; pruove in favore addussero questi e quelli, per modo che può
sostenersi la buona fede d'entrambe le parti. Ma per mezzo secolo fu scissa
la cristianità fra due campi ostili, fra pontefici che rimbalzavansi accuse
e taccia d'intruso e d'eretico. Ne restavano divise le nazioni; divisi i cittadini;
divisi gli scolari d'ogni Università, i monaci d'ogni convento, i membri
d'ogni famiglia; e da per tutto dispute e collisioni fino al sangue; due
vescovi, eletti dall'uno o dall'altro pontefice, si contendevano la medesima
sede; abborrivansi le messe degli uni o degli altri. I due papi per procacciarsi
partigiani riconoscevano un re diverso, scialacquavano privilegi,
connivevano a traviamenti e usurpazioni, spoverivano il basso clero col
lasciare trascendere l'alto; questo riservavasi le migliori grazie e le commende
e i benefizj, dandole in appalto a persone dappoco, mentre i curati
<span class="pagenum" id="Page_163">[163]</span>
erano fino ridotti a mendicare. Ciascuno insomma era ricorso a mezzi
dissonanti da quelli dell'apostolato: Bonifazio IX lasciò trafficare delle indulgenze
e del suffragio ai morti, pretendeva le annate dei vescovi eletti,
a denaro permetteva di accumular benefizj; Giovanni XXIII ebbe accusa di
cavare oro dalle medesime miniere, e moltiplicarlo colle usure.
</p>

<p>
Le piaghe del papato, come il cadavere di Cesare, furono allora esposte
agli occhi di tutti, invelenite dalla collera de' nemici non meno che dalle
ingiurie palleggiatesi fra' cardinali e pontefici rivali, che, per non disgustare
la loro fazione, erano costretti rassegnarsi a minacce, a importunità, dissimulare
e simulare, intrigare, congiurare, promettere, concedere; infine
guadagnare tempo fingendo di desiderare una riconciliazione, di cui aveano
in mano il mezzo; e compromettendo un'autorità che si fonda interamente
sulla virtù e sull'opinione.
</p>

<p>
Questo scapitare della santa sede nella venerazione, cresceva baldanza
a' principi di sminuirne l'autorità, ai dotti di chiamarla a severo e passionato
esame: le satire acquistavano peso quando uscivano dalla bocca de' pontefici
stessi, e portavano ad immediata applicazione.
</p>

<p>
Pertanto il dubbio filtrava nei cuori più sinceri; l'indifferenza ne' più
generosi, la disperazione ne' più robusti: e principi, Università, giureconsulti,
teologi, disputavano sui mezzi di ripristinare l'unità. Il più ovvio
sarebbe stato un concilio generale: ma poichè il convocarlo attribuivasi da
secoli al papa, a qual dei due competeva? Si dovette ripiegare con sinodi
particolari; ma che? oltre i due papi, v'ebbe fin tre concilj.
</p>

<p>
Intanto che nel mondo cristiano perdevasi l'unità che n'è l'essenza, Bajazet
granturco stringeva Costantinopoli, aveva invaso l'Ungheria, e la Polonia;
e i Tartari, sotto il terribile Tamerlano, minacciavano all'Europa le
devastazioni che aveano recate all'Asia.
</p>

<p>
Gli animi, sgomentati fino alla disperazione, si volgeano a Dio, da lui
solo aspettando il termine a tanti guai. Già nel 1260, in occasione di gravi
sventure, s'eran diffusi per Italia i Flagellanti: compagnie devote che, dietro
a un crocifisso, passavano di paese in paese, gridando misericordia e pace
e penitenza, e traendo infinita gente, intere città e provincie. Pare fossero
primi i Perugini: trentamila Bolognesi arrivarono così a Modena; alcuna
volta crebbero fino a centomila; e cercavano por rimedio agli scandali, alle
discordie, alle usure colla preghiera, la macerazione, la predica. Era una
grande pietà come quella de' frati Minori; erano innamorati della penitenza,
come questi della povertà, e come questi trascesero. Perocchè, oltre i disordini
inseparabili da tanto aglomeramento di persone, convertironsi in setta
ereticale, predicando che la remissione de' peccati non otteneasi se non coll'appartenere
un mese almeno alla loro compagnia; confessavansi tra loro,
sebbene laici; vantavansi d'operare miracoli e cacciare demonj. Mentre
dunque al cominciamento i principi e i prelati li favorivano, dappoi li vietarono;
<span class="pagenum" id="Page_164">[164]</span>
i Torriani non meno che gli Estensi, Manfredi di Sicilia al par dei
Comuni, eressero forche se osassero avvicinarsi<a class="tag" id="tag182" href="#note182">[182]</a>.
</p>

<p>
Non per questo cessarono: e nel 1334 frà Venturino da Bergamo menavasi
dietro più di diecimila Lombardi, ricevuto a guisa d'uomo divino; e con
grandi limosine. Cresciuto a forse trentamila seguaci, e vaticinando mali
futuri, passò a Roma, poi anche alla Corte d'Avignone sperando ottenerne
grandi indulgenze; ma al papa sembrò scorgervi ambizione o leggerezza, e
frà Venturino fu messo al tormento e in carcere: donde poi mosse colla
crociata, e morì a Smirne.
</p>

<p>
Quella divozione rinfervorò nel 1399, d'Irlanda varcando in Inghilterra,
in Francia, poi in Piemonte; e i Flagellanti da una parte per Lombardia,
dall'altra per Genova voltarono su Roma. Erano donne, fanciulli, vecchi,
cenciosi, ricchi, dotti, imbecilli alla mescolata, con abiti strani come suole
la folla; giunti in una terra, intonavano lo <i>Stabat Mater</i>, il <i>Miserere</i>, le
<i>Litanie</i>, visitavano le chiese, riceveano alloggio e cibo dalla carità, poi lasciati
gli stanchi, e assunta nuova turba, ripigliavano il pellegrinaggio<a class="tag" id="tag183" href="#note183">[183]</a>.
</p>

<p>
Chi non vede quali disordini potesse addurre questa incondita pietà,
mentre non riparava a quelli cagionati dalla scissura della Chiesa?
</p>

<p>
Mentre i pii gemevano e pregavano, i diversi dal disordine esterno passavano
a criticare l'intima verità della Chiesa; si spargeano libri e sermoni
critici, anche in lingua vulgare<a class="tag" id="tag184" href="#note184">[184]</a>; Bartolino da Piacenza verso il 1385
pubblicò alquante tesi legali sul modo di trattare il papa qualora apparisse
negligente, inetto a governare, o capriccioso in modo da ricusare il consiglio
dei cardinali (com'era il caso di Urbano VI); e conchiudeva potere
quelli mettergli de' curatori, al cui parere foss'egli obbligato attenersi nello
spacciare gli affari della Chiesa. I roghi non bastavano a reprimere gli
eretici in Francia; i Valdesi pigliavano ardimento fra le Alpi, e Gregorio XI
movea lamento perchè dalle valli subalpine si propagassero, e discesi in Piemonte,
avessero trucidato un inquisitore a Bricherasio, uno a Susa<a class="tag" id="tag185" href="#note185">[185]</a>.
</p>

<p>
Profittando di questa depressione, Carlo IV emancipò l'impero dalla dipendenza
papale, e i Francesi, colla prammatica sanzione di Bourges, restrinsero
i diritti pontifizj. In Inghilterra Giovanni Wicleff aveva impugnato le
indulgenze, la transustanziazione, la confessione auricolare, domandato la
secolarizzazione degli Ordini regolari e la povertà del clero. Girolamo da
Praga portò i libri di esso in Boemia, dov'ebbero effetti più gravi, perocchè
Giovanni Huss, che già aveva colà alzato la voce contro la depravazione del
clero, vi attinse argomenti teologici e ardimento a proclamarli. Essendo poi
venuti alcuni monaci a spacciarvi indulgenze, e avendo l'imperatore proibito
il sacrilego traffico, si pigliò baldanza a declamare, in prima contro l'abuso,
poi contro le indulgenze medesime. Il popolo ascoltava avidamente; gli studenti
boemi se n'infervoravano; le quistioni religiose prendevano colore
politico d'aborrimento ai Tedeschi e d'aspirazioni repubblicane; lo sparlare
<span class="pagenum" id="Page_165">[165]</span>
dei papi pareva indizio di ragione più elevata e di carattere più franco, e se
ne faceva argomento da piazza non meno che da scuola, dove i professori
fra la gioventù inesperta seminavano un vago desiderio di sottrarsi ad ogni
autorità.
</p>

<p>
Tante passioni, tanti errori, eppure fu ancora alla Chiesa una che la
cristianità si ricoverò; e sotto al manto del pontificato. Di questo non erasi
mai impugnata l'unità; benchè restasse incerto chi ne fosse l'investito;
disputavasi del possesso e dell'esercizio dell'autorità; ma non dell'autorità
stessa. E più erano ulcerate le piaghe, più speravasi ne' rimedj che v'apporrebbe
un concilio, che inoltre rannoderebbe i principi cristiani per
respingere la sempre crescente minaccia degli Ottomani.
</p>

<p>
L'imperatore Sigismondo, fisso in animo di ricondur la Chiesa all'unità,
ottenne si convocasse il concilio a Costanza, città imperiale sulla riva occidentale
del bel lago che divide la Svevia dalla Svizzera. Assai principi,
signori e conti v'intervennero; si numerarono fino cencinquantamila forestieri,
fra cui diciottomila ecclesiastici e ducento dottori dell'Università di
Parigi: ma insieme trecenquarantasei commedianti e giullari, settecento
cortigiane, trentamila cavalli; e fra lusso e tornei e sfide i gaudenti menavano
baldorie, mentre i pii oravano, i dotti preparavansi a lizze dialettiche.
</p>

<p>
Ma un'assemblea di tanta importanza, fino dal principio reluttò ai modi
sagaci, con cui gl'Italiani e il papa tentavano dominarla<a class="tag" id="tag186" href="#note186">[186]</a>. Mentre la Chiesa
nella sua universalità non distingue popoli, ed estima ciascun uomo pel proprio
valore, qui divisero il concilio in camera tedesca, italiana, francese,
inglese, spagnuola, le quali deliberassero distintamente; mirando con ciò
ad elidere la superiorità degli Italiani.
</p>

<p>
Tre papi sedeano allora; Giovanni XXIII, Benedetto XIII, Gregorio XII,
e vennero indotti a rinunziare (1417) terminando così uno scisma, che fu
la maggiore prova a cui la Chiesa andasse esposta<a class="tag" id="tag187" href="#note187">[187]</a>.
</p>

<p>
Bisognava surrogare un pontefice degno. Sigismondo voleva che, prima
d'eleggerlo, si riformasse la Chiesa, per timore che il nuovo non fallisse alla
promessa; ma gl'Italiani incalzarono perchè prontamente si eleggesse: e la
scelta cadde su Ottone Colonna, che nominossi Martino V. Sigismondo aveva
preveduto giusto; poichè Martino trovò modo di rinviare d'oggi in domani
le chieste riforme, logorando il tempo in divisamenti o in condiscendenze
secondarie.
</p>

<p>
Il concilio, ancor prima della creazione di Martino V, avea condannato
le seguenti proposizioni:
</p>

<p>
«È contro la sacra scrittura che persone ecclesiastiche abbiano possessi.
</p>

<p>
«I signori temporali possono ad arbitrio togliere i beni temporali alla
Chiesa, quando i possessori pecchino abitualmente, non solo attualmente.
</p>

<p>
«È contro la regola di Cristo l'arricchire il clero.
</p>

<p>
«Silvestro papa e Costantino imperatore errarono coll'impinguare la
Chiesa.
</p>

<p>
<span class="pagenum" id="Page_166">[166]</span>
«Il papa con tutti i cherici sono eretici perchè possedono, e così quei
che glielo consentono.
</p>

<p>
«L'imperatore e i signori secolari furono sedotti dal diavolo perchè dotassero
di temporalità la Chiesa».
</p>

<p>
Ma già il concilio stesso era uscito dalla suprema sua missione, e nel proposito
di tôr via lo scisma, e considerando incerto il papa, si credette autorizzato
a comandare anche a questo, fino a decretare nella <span class="scp">V</span> sezione che,
qualunque siasi e di qualsivoglia condizione anche papale, il quale sprezzi di
obbedire a questo sacro sinodo o a qualunque altro concilio generale, sia
assoggettato a condegna penitenza.
</p>

<p>
A questo lo traeva l'essere la Chiesa scissa: anzi andò tant'oltre che
nella <span class="scp">XXIII</span> sezione, dichiarò potersi dal papa appellare al concilio. Cessò allora
d'essere tenuto per ecumenico; e papa Martino, proferitolo sciolto, andossene
a Roma.
</p>

<p>
I Padri, vedendosi sprezzati dal popolo per le capiglie e i baccani a cui
prorompeano, e divenuti sospetti nella fede dacchè eransi segregati dal papa,
vollero ostentare zelo della fede col perseguitare l'eresia, e condannarono
Giovanni Huss e Girolamo da Praga, i quali, malgrado il salvocondotto dell'imperatore<a class="tag" id="tag188" href="#note188">[188]</a>,
furono dati al braccio secolare e posti sul rogo. Tristo rimedio
la violenza! La Boemia divampò d'un incendio, a spegnere il quale
non bastarono torrenti di sangue<a class="tag" id="tag189" href="#note189">[189]</a>.
</p>

<p>
Eugenio IV, pontefice d'animo elevato, ma senza misura in nessuna cosa,
fece aprire un nuovo concilio a Basilea (1431), onde estirpare l'eresia, ridurre
in pace le nazioni cristiane, togliere il lungo scisma de' Greci, e riformare
la Chiesa. I Padri s'accinsero a quest'ultim'opera senza preciso concetto
di quel che volessero operare, nè de' limiti dell'autorità propria e di
quella che pensavano restringere; denunziarono un dopo l'altro gli abusi
parziali, senza proporre un rimedio radicale. Da principio, non che attenuare
la sovranità papale, sanzionossi il Decreto di Graziano che la sublimava,
i cinque libri delle <i>Decretali</i> di Gregorio IX, forse anche il sesto di
Bonifazio; solo si tolsero ai papi le riserve, il diritto di provvisione, e quello
di mettere imposte sulle chiese. Ma poi guidato a passione, il concilio pensò
non solo scemare la potenza papale come quel di Costanza, ma sostituirvi
la propria.
</p>

<p>
Vedendolo condursi con quella precipitazione, che sgomenta ogni autorità
dirigente, Eugenio sospende il concilio. I Padri, non gli badando, citano lui
pontefice, incolpandolo di disobbedienza; poi calata la visiera, dichiaransi
ad esso superiori, nè potere esso scioglierli, nè traslocarli<a class="tag" id="tag190" href="#note190">[190]</a>.
</p>

<p>
Allora, accannitisi alla riforma della Chiesa, mozzano assai diritti curiali;
determinano le forme dell'elezione del papa, e il giuramento che deve prestare;
restringono le concessioni ch'e' può fare ai parenti; limitano i cardinali
a ventiquattro, e ne escludono i nipoti.
</p>

<p>
<span class="pagenum" id="Page_167">[167]</span>
Quel che di buono vi si trovava indubbiamente, era guasto dall'incompetenza
e dalla smoderatezza; del che rimproverandoli, Eugenio trasferiva il
concilio a Ferrara (1438). Ma dei Padri solo due ed il legato si mossero,
gli altri continuarono a cincischiare la giurisdizione di Roma; anzi dichiararono
scismatica l'assemblea di Ferrara, Eugenio eretico e decaduto,
surrogandogli Amedeo VIII duca di Savoja, il quale accettò l'uffizio d'antipapa
col nome di Felice V (1439). Così rinnovavasi lo scisma.
</p>

<p>
Il concilio di Ferrara, trasferito a Firenze, restò memorabile per la riconciliazione
della Chiesa greca, allora fatta sotto la paura dei Turchi<a class="tag" id="tag191" href="#note191">[191]</a>.
Oltre i punti controversi con quella Chiesa, vi è riconosciuto il primato del
pontefice romano, vero successore di san Pietro, vicario di Cristo, e padre
e dittatore di tutte le chiese<a class="tag" id="tag192" href="#note192">[192]</a>. Ma appena i Padri greci rimpatriarono, le
dimostrazioni di piazza proruppero contro la riconciliazione: fu duopo
disdirla: e si gridò dapertutto «Piuttosto il turco che il papa». Furono
esauditi; e nel 1453 il Turco impossessavasi di Costantinopoli e di tutta la
Grecia, che finora non ha abbandonata.
</p>

<p>
Il nuovo papa Nicola V (1447) mostrossi tutto disposto ad accordi, talchè
il sinodo di Basilea più non si resse; Felice V abdicò; la pace fu restituita
alla Chiesa; e il giubileo, celebrato l'anno appresso, parve solennizzare il
trionfo di Roma.
</p>

<p>
I due concilj di Costanza e Basilea sono di autorità disputata, e non figurano
nella serie di quelli dipinti in Vaticano. Se avessero con prudenza e
carità provveduto alla riforma della Chiesa, potevano prevenire i disastri del
secolo seguente. Ma rottosi l'accordo, mancata la saviezza pratica degli affari e
il cauto indugiare, una critica indiscreta rischiò di surrogare agli abusi altri
peggiori: come accade nelle eccedenze, la podestà minacciata riuscì superiore
senza neppure le concessioni a cui mostravasi disposta. Laonde ne' popoli
rimase indebolita la certezza dell'assistenza divina; sottentrata al sentimento
la ragione, e alla fede lo spirito privato, i teologi sottilizzavano sui
diritti, e la cattolicità si trovò divisa in papali ed episcopali, gli uni e gli
altri esagerando. Mancata ne' vescovi l'assoluta soggezione, essi divennero
negligenti dei doveri non solo, ma anche dei diritti veri per rinforzare i
contestati, blandirono il potere laicale per averlo in appoggio contro i papi,
e fantasticavano chiese nazionali. Ne' papi vacillò la coscienza della propria
supremazia, sicchè per consolidarla gettaronsi nella politica, cioè si fecero
ligi agli interessi; e proni ad una morale d'opportunità; a fronte dei sistemi
allora introdotti d'equilibrio locale e di convenienze meramente politiche,
non diressero più gl'interessi comuni della cristianità; mentre, lusingati
dall'apparente vittoria, svogliaronsi fino delle riforme sentite necessarie,
e s'assopirono in una sicurezza che doveva riuscire funestissima.
</p>
</div>

<div class="chapter">
<p>
<span class="pagenum" id="Page_171">[171]</span>
</p>

<h2><a id="disc9"></a>
DISCORSO IX.
<br />
<span class="x-small">ERESIA SCIENTIFICA E LETTERARIA. PAGANIZZAMENTO DELL'ARTE,
DELLA VITA. ERESIA POLITICA.</span>
</h2>

<p>
Fra i tanti pregiudizj letterarj, con cui offuscano gl'intelletti le deplorabili
scuole odierne, v'è questo, che il medioevo fosse un'età trista,
melanconica, di penitenze e digiuni, di pellegrinaggi e flagellazioni, di
demonj e fatucchiere; ove le minaccie dell'altra vita conturbavano questa,
deserto arido, esiglio espiatore, tremebondo dinanzi a potenze arcane, avide
del dolore e non esorabili che col dolore. Eppure, chi vi guarda, troverà
che i sentimenti affettuosi vi aveano ricevuto sviluppo, fino a scapito della
ragione; la cavalleria fondavasi tutta sulle simpatie, e di là vennero i racconti
che più sorrisero alle fantasie moderne: in capo a tutte le devozioni stava la
madre del Bell'Amore: il misticismo era un eccesso dell'amor di Dio, come
molti Ordini monastici portavano all'eccesso l'amor del prossimo: lo spiritualismo
era austeramente dolce, sino in que' frati, che non solo nelle novelle
ma ben anco nelle storie ci sono esibiti come bontemponi, motteggiatori, burleschi,
che le prediche stesse drammatizzavano, che ogni funzione cominciavano
e finivano coi canti, che composero tutte le laude e molte delle rappresentazioni,
colle quali edificavano insieme e ricreavano la plebe di Cristo.
Il vulgo vivea contento, perchè non concepiva soddisfazioni maggiori, e perchè
i sofferimenti, inseparabili dalla vita, considerava quale conseguenza
inevitabile del peccato, ma espiatrice e meritoria. Le cronache parlano continuo
delle feste che ripetevansi ad ogni occasione; devote, o popolesche,
od aristocratiche, ma sempre accomunate a tutto il paese. La casa del contadino
non era molestata dall'esattore; non la sua chiassosa allegria dal
gendarme; non la sua figliolanza dalla coscrizione; e se fosse possibile spogliarci
dell'intirizzente raziocinio e dell'egoismo odierno, ben altra ci si
presenterebbe la vita d'allora.
</p>

<p>
Altrettanto dobbiamo abbandonar alle scuole e alla plebe degli scrittori
l'asserire che il medioevo non sapesse nulla, e colpa ne fosse il clero.
Il medioevo serbò tutte, dico tutte, le cognizioni dell'antichità, e n'aggiunse
moltissime. Il clero, sol che l'avesse voluto, potea spegnere l'antica face
della civiltà, giacchè egli solo l'aveva in mano; e in quella vece la tenne
<span class="pagenum" id="Page_172">[172]</span>
viva ed alzata, e faticò a propagarla per quanto era fattibile tra le inenarrabili
sventure di quell'età.
</p>

<p>
Dove conservaronsi tutti i manuscritti dell'antichità? chi li trascrisse?
Dicono che il clero ne abbia lasciato perire alcuno per ignoranza o per usar
quella carta a scrivervi lavori che ad esso più importavano. Foss'anche colpa
l'usar mezzi proprj a proprio utile, è ampiamente riscattata dal merito de'
tanti tramandatici, e ne loda il buon gusto il vedere che questi sono i
capolavori del genio classico.
</p>

<p>
Nè è da trascurare che i paesi più istruiti d'allora erano l'Italia e la Spagna;
e sono appunto quelli che respinsero il protestantismo. Qui da noi in generale,
discutendo l'applicazione, non s'impugnava il principio; l'Inquisizione, nel
secolo <span class="scp">XV</span>, ebbe poc'altro che a perseguitare maliardi e superstiziosi anzichè
eretici, nè conosco quali fossero quelli che combattè il famoso Giovanni da
Capistrano, nè quelli che dalla Francia e dalla Lombardia si erano ricoverati
fra i monti della Valtellina, e alla cui conversione andò il beato Andrea
Grego di Peschiera, domenicano di San Marco in Firenze, che morì il 1455,
dopo dimorato quarantacinque anni fra que' pastori e carbonari alpini.
Neppur potemmo accertare che cosa fosse la <i>setta pitagorica</i>, diffusa in
tutta Italia, alla quale diceasi appartenere Arnaldo di Villanuova; oppure
la società segreta che avea giurato la distruzione del cristianesimo, e
della quale parla con sbigottimento la <i>discesa di san Paolo all'inferno</i><a class="tag" id="tag193" href="#note193">[193]</a>.
Il cronista Ser Cambi, al 1453, scrive che Giovanni Decani, medico, il
quale non credeva la resurrezione de' morti, fu condannato alla forca a
Firenze; e in quel anno morì Carlo d'Arezzo cancelliere della signoria, ed
ebbe grandissime doti: «Dio l'abbia onorato in cielo, se l'ha meritato;
non che si stimi, perchè morì senza confessione e comunione, e non come
cristiano». Lodovico Cortusio giureconsulto, morendo a Padova il 17 luglio
1418 lasciò per testamento che amici nè parenti nol piangessero; se
no, rimanessero diseredati, mentre suo legatario universale sarebbe quello
che ridesse di miglior cuore: non parare a bruno la casa e la chiesa, ma
fiori e fronde; musica invece delle campane funebri; e cinquanta sonatori
e cantanti procedano insieme col clero, cantando <i>alleluja</i> tra viole, trombe,
liuti, tamburi, ricevendo ciascuno un mezzo scudo. Il suo cadavere, entro
una bara a panni di varj colori gai e sfoggiati, sia portato da dodici donzelle
vestite di verde, che cantino arie allegre, e ricevano una dote. Non rechino
candele, ma ulivi e palme e ghirlande di fiori; non lo seguano monaci
che abbiano la tonaca nera. Così piuttosto in guisa di nozze che di funerale
fu sepolto in Santa Sofia. Il nostro secolo, che tanto s'intende di libertà,
lo chiamerebbe un libero pensatore.
</p>

<p>
Ma intanto il mondo si era trasformato, fissate le genti sul suolo che
diverrebbe lor patria; e restauratasi l'antica coltura, si moltiplicavano le
scoperte, si sentivano nuovi bisogni.
</p>

<p>
<span class="pagenum" id="Page_173">[173]</span>
Non limitandosi a dirozzare la società nuova, la letteratura pretendeva
modificarne le credenze e gli atti, ritornando nelle teoriche e nella pratica
verso il paganesimo. Le scienze, allattate nel santuario e disciplinate dagli
scolastici come un esercito sotto al Verbo di Dio, or disertavano, e dilatandosi
mediante la stampa, mordeano il seno che le avea nudrite. Passando
dal periodo credente al pensante, l'uomo s'appropriava col raziocinio le
verità, che fin là avea ricevute dalla fede, e mentre fin allora la religione
era, quale Grozio la definì, unico principio dell'universale giustizia,
or non più soltanto dalla Chiesa domandavasi in che modo servire meglio a
Dio e al prossimo. Platone avea detto: «Filosofia è imparare a conoscer Dio:
filosofare è amar Dio: filosofare è imitar Dio»<a class="tag" id="tag194" href="#note194">[194]</a>, onde fu preferito dai
primi Cristiani, ma condusse facilmente nell'idealismo. La filosofia scolastica,
tutta armata di logica, avea preso per oracolo Aristotele, in verità maestro
eccellente, poichè in esso trovasi anche la critica degli altri sistemi, mentre
Platone non dà che il proprio dogma. Aristotele anch'esso proclama e dimostra
il Dio supremo, la legge morale, l'anima immortale: ma al Cristiano
che attende tutto da Dio, poteva essere fedel maestro questo, che esagera
la potenza della natura e l'efficacia dell'umana volontà? Egli che erige in
principio supremo la natura, poteva rimanere l'oracolo d'una scienza tutta
religiosa? Poi esso giungeva in Europa nelle versioni e nei commenti de'
Musulmani, che gli aveano prestato sentimenti assurdi e sofisterie; che traducendo
teosofizzavano l'autore, e in modo fantastico osservando il mondo,
applicavano l'astronomia all'astrologia, l'astrologia alla medicina. I nostri,
nel tradurre quelle traduzioni, nuovi errori vi sovrapposero; nè la critica
sapeva riconoscervi l'alterazione, mentre l'idolatria professata ad Aristotele
impediva di supporlo in fallo; donde una miscela d'arabo, di scolastico,
di cristiano, bastardume sterile, e indicifrabile a quei che voleano conciliarlo
colla teologia dogmatica.
</p>

<p>
Al movimento razionale repugna assolutamente l'islam, avverso ad ogni
cultura civile e profana; pure un istante la protezione de' califfi gli diè tale
impulso, da sorgerne un'età dell'oro della coltura musulmana, sebbene esagerata
da coloro che imputano ai Cristiani d'averla respinta. Quegli italiani
che il fanno, e che deridono o riprovano le crociate pensino che l'islam stabiliva
il despotismo teocratico, dove non famiglia, non ceti, non liberi
possessi, non gerarchia; bensì un'eguaglianza assoluta, ove tutto può la
volontà d'un solo. Un tale despotismo, più robustamente attuatosi nei Turchi,
represse la coltura degli Arabi a tal segno, che più non ne serbano nè impronta
nè ricordo i Musulmani. Nella cristianità invece si riverirono e usufruttarono
i loro dotti e pensatori, e massime Averroè, vissuto verso il 1180,
e che fece quel Gran Commento, pel quale si disse essere stata la natura
pienamente interpretata da Aristotele; Aristotele pienamente da Averroè.
</p>

<p>
Gli Arabi, dopo ricevuta la rivelazione di Maometto, aveano cominciato
<span class="pagenum" id="Page_174">[174]</span>
le dissensioni teologiche dall'eterna quistione del libero arbitrio e della predestinazione
(<i>Kadariti</i> e <i>Giabariti</i>), donde passarono a quella sugli attributi
di Dio. Ma anche fra loro v'avea degli scettici; v'avea degli increduli; vacillavasi
tra l'entusiasmo religioso e il libero pensare: e quel che fra noi la
Scolastica, fu fra essi il Kaläm, discussioni razionali sia per esaminare, sia
per difendere colla dialettica i dogmi attaccati. In tali esercizj la filosofia
araba ampliò i problemi de' Peripatetici, e accolse l'eternità della materia
e la teorica dell'unicità dell'intelletto.
</p>

<p>
E appunto la filosofia di Averroè s'appoggia sul panteismo; una sola essere
l'anima, e Dio essere il mondo. La generazione (secondo lui) non è che un
movimento. Ogni movimento suppone un soggetto. Questo soggetto unico,
questa possibilità universale è la materia prima. Essa è dotata di ricettività,
ma di nessun'altra qualità positiva, cioè può ricevere le più opposte modificazioni;
materia prima, senza nome nè definizione; semplice possibilità. Ogni
sostanza è dunque eterna per la sua materia, cioè perchè può essere. Chi dicesse
che una cosa passa dal non essere all'essere le attribuirebbe una disposizione
che mai non ebbe. La materia non fu generata e non può corrompersi.
La serie delle generazioni è infinita da entrambi gli estremi: tutto quanto è
possibile passerà in atto, altrimenti v'avrebbe alcun che di ozioso nell'universo:
e nell'eternità non v'è divario tra il possibile e l'esistente. L'ordine
non precedette il disordine, nè questo quello: nè il movimento il riposo o
viceversa. Il movimento è continuo; ogni movimento è causato da un moto
precedente. Se il moto dell'universo si fermasse, cesseremmo di misurare
il tempo, cioè perderemmo il sentimento della vita successiva e dell'essere<a class="tag" id="tag195" href="#note195">[195]</a>.
</p>

<p>
Quest'unità degli spiriti fu trionfalmente confutata da san Tommaso<a class="tag" id="tag196" href="#note196">[196]</a>,
e, nel <span class="scp">XIV</span> secolo, da Egidio di Roma, le cui opere troviamo pubblicate
ai primordj della stampa<a class="tag" id="tag197" href="#note197">[197]</a>, dipoi da Gerardo di Siena e Raimondo Lullo.
Essi non fanno che esecrare quest'empio, il quale identifica l'anima di
Giuda e quella di san Pietro, nega la creazione, la rivelazione, la Trinità,
l'efficacia della preghiera, della limosina, delle litanie, la risurrezione
e l'immortalità, e colloca il supremo bene nei godimenti. Egidio di
Roma nel trattato <i>De erroribus philosophorum</i>, lo taccia d'aver rinnovellato
tutti gli errori d'Aristotele, vie meno scusabile perchè direttamente
intacca la fede nostra; biasima tutte le religioni, non meno quella de' Musulmani
che quella de' Cristiani, perchè ammettono la creazione dal nulla:
chiama fantasie le opinioni de' teologi, e sostiene che nessuna legge è vera,
benchè possa esser utile.
</p>

<p>
E appunto una delle accuse principali contro Averroè si è la comparazione
delle leggi di Mosè, di Cristo, di Maometto. Aveano dovuto istituirla
i Musulmani per sostener la loro religione, ma Averroè più di spesso e
dogmaticamente accenna ai <i>tres loquentes trium legum</i><a class="tag" id="tag198" href="#note198">[198]</a>, donde il crederlo
<span class="pagenum" id="Page_175">[175]</span>
autore del libro dei <i>Tre Impostori</i>, divenne arma per colpire chiunque
si volea screditare.
</p>

<p>
E veramente gli scolastici del secolo <span class="scp">XIII</span> vanno d'accordo nel riprovare
Averroè, ma ciò stesso mostra che v'avea dottori e scuole dov'era riverito
e insegnato; nè forse mal s'apporrebbe chi ciò attribuisse principalmente
a' Francescani, per opposizione ai Domenicani e ai Tomisti. Certo ne parla
con rispetto Roggero Bacone.
</p>

<p>
E qui è luogo a ripudiar due altri pregiudizj da scuola contro il medioevo,
opponendovi due meraviglie. La prima è la rapidità con cui, senza stampa
nè poste, si difondeano i pochi libri. Le poesie de' Trovadori, appena prodotte,
conosceansi in tutta Europa. Abelardo aveva appena pubblicato le sue
scettiche teorie a Parigi, e subito le si possedeano in fondo all'Italia. I versi
del Petrarca, lui vivo, gli davano una gloria estesa quanto a qualsiasi poeta
de' giorni nostri; e meglio che a' giorni nostri s'aveva a Padova o a Bologna
notizia di opere prodotte a Marocco o al Cairo. Più che all'attività degli
Ebrei, io inclino ad ascrivere questo fatto alla grande e compatta società
dei monaci.
</p>

<p>
L'altra meraviglia è che, in secoli vituperati per intolleranza, non s'avesse
scrupolo di farsi scolari d'Ebrei e di Musulmani, tenendo le scienze come
un campo neutro, e salvo a condannarne gli abusi. Coi Musulmani comunicavasi
da un lato per la Spagna, dall'altro per la Sicilia, oltre i viaggi
d'Oriente: onde ben presto venne dai nostri conosciuto Averroè. Ma il primo
ad introdurne le opere nelle scuole fu Michele Scoto nel 1230, e per queste
fu ben accolto nella Corte degli Hohenstaufen avversa ai papi; e Federico II,
come re Manfredi, ebbe in corte Ermanno tedesco traduttore<a class="tag" id="tag199" href="#note199">[199]</a>.
</p>

<p>
Non si tardò a conoscere il pericolo delle dottrine d'Averroè, e la Chiesa
ne vietò la pubblica lettura, ma presto si sentì l'influenza del peripatismo
arabo sui filosofi nostri, e principalmente su Alberto Magno, che nel 1255,
per ordine di papa Alessandro IV compose a Roma un trattato contro
l'unità dell'intelletto, nel quale già si trova la distinzione di verità filosofiche
e verità teologiche<a class="tag" id="tag200" href="#note200">[200]</a>. Alberto adduce 30 argomenti che sostengono
quell'asserto, 36 che lo ribattono, onde l'immoralità individuale gli sa
numericamente più forte. Certamente nel secolo <span class="scp">XIV</span> Averroè era riverito
come il migliore fra i commentatori d'Aristotele: Dante lo collocava coi più
famosi antichi, e le sue opere spandeano dubbj sulla vita futura.
</p>

<p>
Il rinascimento che allora seguì fu piuttosto letterario che filosofico, e
mentre stavasi ancora fedeli al sillogismo, il quale esclude le gradazioni e
modificazioni, introduceasi quell'espressione colta sotto cui si palliano le divergenze
d'opinioni. Di tale risorgimento letterario è rappresentante Francesco
Petrarca, il quale vuolsi noverare fra' più efficaci sulla coltura europea
pel tanto che adoprò a ravvivare la tradizione classica, non tanto nella forma
esterna, quanto nello spirito intimo e libero, per cui considerava come
<span class="pagenum" id="Page_176">[176]</span>
barbarie il medioevo, e come ignoranza tuttociò che derivasse da altro
fonte che da' classici. Pertanto egli sprezza affatto gli Arabi, e specialmente
la loro medicina, a cui s'innestavano l'astrologia e l'incredulità, ed esortava
a schivar tutto quanto derivasse da quella nazione<a class="tag" id="tag201" href="#note201">[201]</a>. E poichè alcuni diceano
che noi potremmo eguagliare, e forse sorpassare i Greci e tutte le
nazioni, eccetto gli Arabi, esclamava: <i>O infamis exceptio! o vertigo rerum
admirabilis! o italica vel sopita ingenia, vel extincta!</i>
</p>

<p>
Per questo sentimento e pel religioso egli professavasi ostilissimo ad Averroè,
e si piangeva che non ottenesse nome di dotto e filosofo chi non aguzza
la lingua e la penna contro la religione; chi non va per le strade e per le
piazze disputando sugli animali, e così mostrandosi animale. Più uno accannisce
contro la religione, più a' costoro occhi è ingegnoso e dotto: ignorante
chi la difende. «Per me (soggiunge) più sento denigrare la fede di Cristo,
più amo Cristo e mi confermo nella sua dottrina, come un figliuolo, di cui
la tenerezza filiale si fosse raffreddata, la riscalda se ode attentarsi all'onor
di sua madre». Soleano essi (dice altrove) porre in mezzo qualche problema
aristotelico, o sulle anime; ed io tacere, o celiare, o avviar tutt'altro
discorso, o sorridendo chiedere come mai Aristotele avesse potuto saper cose,
dove non val la ragione, dov'è impossibile l'esperienza. Essi stupivano, e
in silenzio indispettivansi, e guardavanmi come un bestemmiatore.
</p>

<p>
Uno di costoro, «i quali pensano esser da nulla se non abbajano contro
di Cristo e della sovrumana sua dottrina», andò a trovare esso poeta a
Venezia, e lo cuculiava perchè avesse citato quel detto dell'apostolo delle
genti: <i>Io ho il mio maestro, e so a chi credo</i>; e, «Tienti il tuo cristianesimo,
io non ne credo acca; il tuo Paolo, il tuo Agostino e cotest'altri
ebber ciarle e nulla più; e deh! volessi tu legger Averroè, che vedresti
quanto ei sorvola a cotesti tuoi buffoni». Il Petrarca se ne stomacò,
e tutto dolce ch'egli era, prese pel mantello e mise fuor di casa il
temerario<a class="tag" id="tag202" href="#note202">[202]</a>.
</p>

<p>
Anche altri quattro<a class="tag" id="tag203" href="#note203">[203]</a> faticarono per trarlo al loro pensare, indispettendosi
che prendesse sul serio la religione, e citasse Mosè e san Paolo, e conchiusero
ch'egli era un uomo dabbene, ma senza cultura. E «se costoro (soggiunge)
non temessero i supplizj degli uomini più che quelli di Dio, impugnerebbero
non solo la creazione del mondo secondo Timeo, ma la genesi e
il dogma di Cristo. Quando paura non li rattiene, combattono direttamente
la verità; nelle loro conventicole ridonsi di Cristo, e adorano Aristotele
senza capirlo. Disputando, in pubblico protestano di far astrazione dalla fede,
cioè di indagare la verità ripudiando la verità, cercar la luce volgendo le
spalle al sole. E come non tratterebbero d'illetterati noi, poichè chiamano
idiota Gesù?»
</p>

<p>
Non sentendosi abile a confutarli, il Petrarca esortava Luigi Marsigli agostiniano
a farlo, e «ribattere quel can rabbioso d'Averroè, che non cessa
d'abbajare contro Cristo e la religione cattolica»<a class="tag" id="tag204" href="#note204">[204]</a>.
</p>

<p>
<span class="pagenum" id="Page_177">[177]</span>
Pietro d'Abano (1250-1316) aveva introdotto Averroè nell'Università di
Padova, e con esso l'incredulo materialismo, e il considerar tutte le religioni
come eguali, supponendole nate sotto certi influssi di stelle<a class="tag" id="tag205" href="#note205">[205]</a>; la
qual fantasia dell'oroscopo delle religioni, più tardi vedremo ripigliata
da Pomponazio e da Pico della Mirandola. Pietro fu accusato anche d'eresia,
ma così vagamente, che alcuni lo imputano di non credere ai demonj,
altri di averne alcuni famigliari, che teneva in un'ampolla. Dall'Inquisizione
si salvò una volta; presone un'altra, morì mentre gli si faceva il processo;
il quale finì col dichiararlo eretico, e ordinare ne fosse dissepolto il
cadavere.
</p>

<p>
Giovanni di Gianduno, che con Marsiglio di Padova sostenne Lodovico
il Bavaro contro il papa, imparò o insegnò in quest'Università l'averroismo.
Dove pure Paolo da Venezia e frate Urbano da Bologna, che nel 1334 ne
stese un commento, ed altri, prima di Gaetano Tiene (1387-1465), reputatone
fondatore dal Facciolati e dal Tommasino; mentre solo per l'alta sua
nascita e per la scienza contribuì grandemente a diffondere tal dottrina con
un corso che in numerosissime copie fu diffuso, ed ebbe credito nelle scuole
italiche in tutto il secolo seguente. Paolo di Venezia ( — 1429) agostiniano,
soprannomato <i>excellentissimus philosophorum monarcha</i>, ammettea francamente
l'unicità dell'intelletto secondo Averroè, benchè non ne deducesse
l'unicità delle anime. Anzi a Bologna ciò sostenne in pubblica disputa
avanti al capitolo generale del suo Ordine contro Nicolò Fava. Ma per
quanto si schermisse con tutta l'abilità dialettica, Ugo Benzi da Siena gli
gridò: «Fava ha ragione, e tu hai torto». Il Benzi era nemico del Fava,
onde Paolo esclamò: «In quel giorno divennero amici Erode e Pilato»,
e così risolse in riso l'adunanza.
</p>

<p>
Onofrio da Sulmona, Paolo della Pergola, Giovanni da Lendinara,
Nicola da Foligno, Marsilio da Santa Sofia, Giacomo da Forlì, per nominar
solo i nostri, parteggiavano in quel tempo pel peripatismo d'Averroè
nella scuola di Padova. Nella quale, e all'abadia di San Giovanni
in Verdara a Bologna, Averroè godette venerazione; Michele Savonarola
nel 1440 lo chiama <i>ingenio divinus homo</i>, e affrettaronsi a commentarlo
Claudio Betti, Tiberio Cancellieri di Bologna, il Zimara, lo Zaccaria,
Lorenzo Molino di Rovigo, Apollinare Offredi, Bartolomeo Spina, Gerolamo
Sabbioneta, Tommaso da Vio; la famosa Cassandra Fedele veneziana
ottenne la laurea nel 1480, sostenendo tesi averroiste: Nicoletto Vernia,
che professava a Padova sin al 1499, era imputato d'aver diffuso quel veleno
per tutta Italia<a class="tag" id="tag206" href="#note206">[206]</a>, e da lui imparò il Nifo: ma buoni amici l'indussero
a ritrattarsi. E chi cercasse negli archivj di quelle Università,
troverebbe ne' quinternetti le pruove de' molti studj fattisi colà intorno all'averroismo,
che regnava nelle scuole venete, come il platonismo nelle
toscane. Pertanto Francesco Patrizio illirico, che presunse fondare una
<span class="pagenum" id="Page_178">[178]</span>
filosofia nuova, esortava il papa a sbandir Aristotele come ripugnante al
cristianesimo, a cui in quarantatre punti aderiva Platone.
</p>

<p>
Ma se quello al materialismo, questo conduceva al misticismo; ed entrambi
all'incredulità. Gemistio Pletone di Costantinopoli (1355-1452), venuto a
Firenze per contrariare l'unione della Chiesa greca colla latina, diffuse fantasie
neoplatoniche, ed asseriva fra poco la religione di Maometto e quella di
Cristo perirebbero, per far luogo ad una più vera, non diversa dalla pagana.
Nel <i>Sunto dei dogmi di Zoroastro e Pitagora</i> contrappone la teologia gentilesca
alla ecclesiastica; e sebbene procedesse con cautela, il patriarca Gennadio
gl'interruppe l'apostolato. Restò inedito il suo <i>Trattato delle leggi</i><a class="tag" id="tag207" href="#note207">[207]</a>,
apologia del politeismo, i cui dogmi connette in un sistema filosofico regolare,
con organamento e leggi e culto, feste, inni e preci per ciascun Dio. Insomma
appare degno maestro di quel Pomponio Leto, che davanti ai papi professava
di voler annichilare l'opera di Gesù Cristo.
</p>

<p>
Più erano coloro che bilanciavansi fra Aristotele e Platone, fra paganesimo
e cristianesimo: e in religione l'eccletismo striscia all'eresia, se non
è. Già nominammo Egidio da Roma, della nobilissima famiglia Colonna,
scolaro di san Tommaso, generale degli Eremitani, poi arcivescovo di Bourges,
eruditissimo nelle sacre scritture e nella filosofia aristotelica, e fra i
dottori cognominato il Fondatissimo. Or egli dichiarava esserci cose che
sono vere secondo il filosofo, non secondo la fede cattolica: quasi due
verità contrarie possano sussistere. Tale proposizione venne condannata
sotto Giovanni XXII, ed egli si ritrattò; ma questa <i>eresia</i> divenne comune
nel secolo <span class="scp">XV</span>, e si sosteneano pretti errori, come la mortalità dell'anima,
l'unicità dell'intelligenza, l'ispirazione individuale, salvandosi col dire che
erano illazioni dalle premesse di Platone e d'Aristotele, ma non pregiudicavano
ai dogmi di Cristo. Così le due opposte scuole s'accordavano contro
la rivelazione, non combattendola, ma affettando di non tenerne conto,
quasi la non fosse mai avvenuta; eliminando la fede e ogni forza o sussidio
soprannaturale, per seguire solo le vedute proprie in problemi di
spettanza religiosa, la cui soluzione importa alla morale come al benessere
della società.
</p>

<p>
A Platone prestava culto Marsilio Ficino, sino ad accendergli una lampada;
nol discompagnava da Mosè, vi trovava l'intuizione de' misteri più
profondi; il <i>Critone</i> pareggiava ad un secondo vangelo, piovuto dal cielo;
e servendo a due padroni, usava espressioni scritturali a spiegare il filosofo.
Loda Giovanni de' Medici con queste parole: <i>Est homo Florentiæ missus a
Deo cui nomen est Johannes: hic venit ut de summa patris sui Laurentii
apud omnes authoritate testimonium perhibeat</i>. E da Plotino fa dire
sopra Platone: <i>Hic est filius meus dilectus in quo mihi undique placeo:
ipsum audite</i><a class="tag" id="tag208" href="#note208">[208]</a>. Nel trattato <i>De religione Christiana</i> (1474) prova la
divina missione di Cristo dall'esser egli stato predetto da Platone, dalle
<span class="pagenum" id="Page_179">[179]</span>
Sibille, da Virgilio; e dall'avere dato gli Dei <i>molto benigna testimonianza</i>
di esso: i preti sieno dotti, i dotti preti; e la vera scienza è il platonismo.
Tutte le religioni son buone, e Dio le preferisce all'irreligione; la cristiana
è più pura, ma v'è profeti e sacerdoti in ogni nazione, quali Orfeo, Virgilio,
il Trismegisto, i Magi, ecc.: e il Ficino tradusse libri da ciascuno, senza
investigarne l'autenticità: le Enneadi di Plotino, i libri d'Ermete, i misteri
degli Egizj di Giamblico, le opere di Dionigi Areopagita, i Versi Dorati
di Pitagora, opuscoli di Proclo, Senocrate, Sinesio, Teofrasto, Alcinoo,
Zoroastro. Nel trattato <i>De vita cœlitus comparanda</i>, sull'astrologia erige
un sistema della vita del mondo, ove tutte le forze solidariamente e le
idee e i costumi si trovano messi in corrispondenza coi movimenti e le
sistemazioni degli astri. Nella <i>Theologia platonica de immortalitate animæ</i>
(1488) adduce moltissime pruove di questa, ma fa preponderare la dottrina
dell'emanazione; e assimila l'intelligenza e il bene alla luce, la materia e
il male alle tenebre. In questo sincretismo, ciò che gli manca sempre è lo
spirito cristiano, la carità.
</p>

<p>
Michele Mercato, suo prediletto discepolo, non sapea cacciare di testa i
dubbj sull'immortalità dell'anima. Ed ecco una mattina è svegliato dallo
scalpitare d'un cavallo e da una voce che il chiama a nome. Si affaccia, e il
cavaliere gli grida: «Mercato! è vero». Egli avea pattuito col Ficino che,
qual dei due morisse primo, darebbe all'altro notizie d'oltre la tomba; e il
Ficino era appunto spirato in quell'istante.
</p>

<p>
Nè già faceansi quistioni generali sopra Aristotele e Averroè ed Alessandro
Afrodisio; ma tutto s'era ristretto in pochi punti capitali: l'immortalità
è un bel trovato de' legislatori; il primo uomo provenne da cause
naturali: i miracoli sono illusioni o imposture: le preghiere, l'invocazione
de' santi non hanno efficacia alcuna, e la dottrina dei tre impostori rinasceva
quando Pomponazio contro la Providenza lanciava questo dilemma:
se le tre religioni son false, tutto il mondo è ingannato: se delle tre, una
sola è vera, ecco ancora ingannata la maggioranza.
</p>

<p>
Questo Pietro Pomponazio mantovano (1473-1525), brutta figura, cattivo
filologo e debole logico, ma arguto, sonoro e vivace parlatore, tormentato
dall'incertezza del vero a segno da perderne il sonno, e soffrir la
febbre e vertigini<a class="tag" id="tag209" href="#note209">[209]</a>, accorgendosi d'altra parte che il ricercarlo provoca
beffe dal vulgo, persecuzioni dagli inquisitori<a class="tag" id="tag210" href="#note210">[210]</a>, pone ogni studio a conciliare
la ragione colla fede. Gli resta qualche dubbio; e promovendo
discussioni senza riguardo al dogma e alla disciplina cattolica, vi risponde
facilmente: ma altri dubbj gli rampollano, e da ciascuna soluzione ritrae
nuove incertezze, sempre allontanandosi d'un passo, finchè riesce fuor del
cristianesimo, anzi d'ogni credenza positiva: dubita fin della Providenza
e dell'individualità dell'anima<a class="tag" id="tag211" href="#note211">[211]</a>, fa inventate dagli uomini le idee morali
e le postume retribuzioni<a class="tag" id="tag212" href="#note212">[212]</a>; conchiude riferendosi interamente alla Chiesa,
pur professando ch'ella non dà nessuna soddisfacente soluzione.
</p>

<p>
<span class="pagenum" id="Page_180">[180]</span>
Volete vedere com'egli o vacilli fra le autorità, o se ne rida? Trattando
della destinazione delle anime, repudia il panteismo, <i>monstrum ab Averrhoe
excogitatum</i>; ma (dice) se fosse vero, come molti Domenicani asseriscono,
che san Tommaso avesse ricevuto, realmente e davanti testimonj,
tutta la sua dottrina filosofica da Gesù Cristo, non oserei muover dubbio su
veruna delle sue asserzioni, per quanto mi sappiano di <i>false e assurde</i>,
e ch'io ci veda illusioni e decezioni piuttosto che soluzioni; perocchè, a detta
di Platone, è empietà il non credere agli Dei o ai figli degli Dei, quando
anche sembrino rivelar cose impossibili. Vero o no che sia il racconto, io
citerò di lui su tal soggetto cose che ispirano gravi dubbj, de' quali attendo
soluzione dagli infiniti uomini illustri della sua <i>setta</i>».
</p>

<p>
E qui, schierate le argomentazioni più speciose contro l'immortalità, conchiude
che questo problema, come quello dell'eternità del mondo, da nessuna
ragion naturale può essere risolto; onde s'ha da seguire Platone, ove
<i>de legibus</i> dice: «Quando molti dubitano d'una cosa, è solo di Dio l'assicurarla».
Vuolsi dunque esaminare quello che viene stabilito nella sacra
scrittura; e poichè ivi è asserita l'immortalità, non è lecito dubitarne;
repugna essa ai principj naturali, ma il voler adoprare questi sarebbe un
oltraggiar la fede<a class="tag" id="tag213" href="#note213">[213]</a>.
</p>

<p>
Può darsi più strano modo d'accettare la tradizione religiosa?
</p>

<p>
Il Bayle trova cento discolpe al Pomponazio, e ben si comprende, giacchè
in lui difendea se stesso. Chi però volesse scusarlo dovrebbe allegare che
incertissime dottrine correano sull'anima, quando i Platonici ne ammetteano
tre, la vegetativa, la sensitiva, la razionale; e de' Peripatetici alcuni
sosteneano l'unicità delle intelligenze, altri la moltiplicità, pur facendole
mortali. Il Pomponazio volle scostarsi da tutte le dottrine d'allora; dimostrò
che nessuna, e tanto meno quella d'Aristotele, bastava a provare l'immortalità,
ma che, neppur negando questa, ne soffrirebbe la morale privata o la
pubblica, anzi ne vantaggerebbe.
</p>

<p>
Altrettanto egli usa intorno al libero arbitrio. «Se c'è una volontà
superiore alla mia, una legge imposta al mondo, come dovrei io rispondere
del mio pensiero, de' miei movimenti? Ora, una volontà, un ordine
superiore esiste: dunque tutto ciò che si opera non può farsi che secondo
una via già tracciata: operi bene o male, non ne ho merito nè colpa». Su
questo motivo acconcia mille variazioni, poi conchiude col rifuggire alla
fede, e sottomettersi alle decisioni della Chiesa.
</p>

<p>
Poich'ebbe così tolto a dimostrare che la teologia dovea lasciar libera la
parola alla filosofia, procedette avanti, sino a pretendere che la Chiesa
non dovesse impacciar più gli ardimenti della filosofia, giacchè il dominio
di essa, per evidenti segni, volgeva al declino. Nel trattato <i>delle Incantagioni</i>
professa tenersi alla natura qualvolta le argomentazioni bastano a dar
ragione di fenomeni, per quanto straordinarj, ma nega assolutamente il
<span class="pagenum" id="Page_181">[181]</span>
miracolo; non darsi alcun fatto nella storia sacra o nella profana che esca
dal naturale; se eccettua i fatti scritturali è mera precauzione oratoria;
secondo lui, ogni cosa è concatenata in natura; di guisa che i rivolgimenti
degli imperi e delle religioni dipendono da quelli degli astri; i taumaturghi
sono fisici squisiti, che prevedono i portenti naturali e le occulte rispondenze
del cielo colla terra, e profittano della sospensione delle leggi fisiche ordinarie
per fondare nuove credenze; cessata l'influenza, cessano i prodigi: le
religioni decadono, e non lascerebbero che l'incredulità, se nuove costellazioni
non conducessero prodigi e taumaturghi nuovi; le stelle, le costellazioni,
le intelligenze celesti determinano l'applicazione anche straordinaria
di leggi fisse: per essi nascono le religioni e muojono, via via che
l'umanità si perfeziona, tutte avendo un'origine, una stasi, una decadenza,
neppur eccettuandone la cristiana<a class="tag" id="tag214" href="#note214">[214]</a>.
</p>

<p>
In tutto ciò mostrava ingegno robusto, superiore ai tempi, precursore di
molte novità; ma era ateo o ipocrita? Le sue proteste di fede non salvano
l'arguzia e la sofisteria de' suoi ragionamenti.
</p>

<p>
Per tali guise la filosofia era messa in contrasto assoluto colla religione,
sotto pretesto d'accordarla. Anche Cartesio presunse aquetare l'eterno conflitto
tra la fede e il raziocinio, col dire che la ragione ha un regno suo
proprio, ove la tradizione non dee penetrare; e così la fede ha terre riservate,
chiuse al libero pensiero; la religione è una cosa, la filosofia un'altra;
esse devono trovar pace nel reciproco isolamento; non è necessario scegliere;
basta far a ciascuna il suo spazio legittimo; e se ben si guardi, tutte
le insigni opere dell'età di Cartesio s'impiantano su questa base. Di certo la
filosofia ha alcune parti diverse dalla teologia, per esempio la logica e la
psicologia sperimentale; ma su punti essenziali, quali il principio e il fine
delle cose, Dio e la nostra destinazione, potrebbe mai un uomo aver due
opinioni contrarie? come operare fra due scienze, l'una che dice sì, l'altra
che dice no?<a class="tag" id="tag215" href="#note215">[215]</a>
</p>

<p>
L'opera del Pomponazio fu bruciata pubblicamente a Venezia; tolta a
confutare da Alessandro Achillini averroista scolastico<a class="tag" id="tag216" href="#note216">[216]</a>, dal Nifo, e da
Ambrogio arcivescovo di Napoli, contro i quali la difese l'autore; poi dal
Contarini che fu cardinale, da tre frati, Bartolomeo da Pisa, Girolamo Bacelliere,
Silvestro Prieira.
</p>

<p>
Perocchè i frati vigilavano su questi aberramenti, e studiavano a combatterli;
i filosofi si lagnano sempre dell'opposizione dei cucullati: il
Pomponazio querelasi d'un eremita di sant'Agostino napoletano, che, predicando
a Mantova, l'avea proferito eretico ed empio, mentre in vece il
cardinal Bembo l'avea difeso alla Corte papale, e non trovato nel suo <i>De
immortalitate</i> nulla di contrario alla verità, e che egual opinione tenne
il maestro del sacro palazzo. In fatto, mediante le continue proteste
di sommessione e la condotta intemerata, egli potè seguitar a professare
<span class="pagenum" id="Page_182">[182]</span>
impunemente; dopo morte fu onorato d'una statua, e deposto nella sepoltura
d'un cardinale; ma allora divulgossi un epitafio che diceva: «Qui giacio
sepolto. — Perchè? — Nol so, nè mi curo sapere se tu il sappi o no. Se
stai bene ne godo. Io vivendo stetti bene. Sto bene ora? se sì o no non
posso dirlo».
</p>

<p>
Poichè da noi facilmente ogni sentimento diviene passione, non piccola
efficacia ebbe egli sul suo tempo; e qualora un professore cominciasse le solite
dissertazioni, i giovani interrompevano gridando: «Parlateci delle anime»,
per conoscer di primo achito come vedesse nelle quistioni fondamentali.
</p>

<p>
A que' pensamenti aderirono Simone Porta, Lazzaro Bonamico, Giulio
Cesare Scaligero, Giacomo Zabarella, Daniele Barbaro che diceva: «Se non
fossi cristiano seguirei in tutto Aristotele»<a class="tag" id="tag217" href="#note217">[217]</a>; Simone Porzio, la cui
opera sull'anima è detta dal Gessner «più degna d'un porco che d'un
uomo», eppure non gli partorì disturbi. Andrea Cesalpino, illustre naturalista,
fa generar le cose spontaneamente dalla putredine, allorchè più intenso
era il calore celeste. Galeotto Marzio di Narni, nelle dissertazioni <i>De
incognitis vulgo</i>, avendo posto molti errori, e asserito che, chiunque vive
secondo i lumi della ragione e della legge naturale, otterrà l'eterna salute,
e posto in bilancia i dogmi nostri coi pagani nell'evidente intenzione di
mostrarli del pari credibili, fu côlto dall'inquisizione a Venezia, e s'un
palco, colla mitera di carta dipinta a diavoli, obbligato a ritrattarsi; da
maggior castigo salvato da Sisto IV, ch'era suo allievo<a class="tag" id="tag218" href="#note218">[218]</a>, tornato in
Boemia e in Ungheria, dove già prima era vissuto come bibliotecario e educatore
del figlio di Mattia Corvino, ne uscì per seguitare Carlo VIII in Italia;
cascando di cavallo si ruppe la pingue persona. Matteo Palmieri di Pisa,
noto autore della <i>Vita civile</i> (1483), cui Marsilio Ficino diresse una lettera
come <i>poetæ theologico</i>, scrisse un poema in terzine a imitazione di Dante,
intitolato <i>Città di vita</i>, nel quale sosteneva che le anime nostre sono quegli
angeli che, nella ribellione, non furono per Dio nè contro Dio, ma rimasero
neutri. L'Inquisizione disapprovò tal sentenza, onde il poema non fu mai
pubblicato, nè il merita. I soliti parabolani dissero che l'autore fu bruciato
col suo libro, mentre consta che ebbe funerali a Firenze per pubblico
decreto; il Rinuccini ne recitò l'orazione funebre, e additava appunto posato
sul suo cadavere, durante le esequie, quel libro, dove cantava che
l'anima, sciolta dalla terrena soma, per varj luoghi s'aggira, finchè giunga
alla superna patria.
</p>

<p>
Nicoletto Vernia da Padova propagò altrove l'unità dell'intelletto con
tal calore, che diceasi l'avesse persuaso a tutta Italia<a class="tag" id="tag219" href="#note219">[219]</a>. Pietro Barozzi,
vescovo di Padova, seppe indurlo a fare un libro (1499), ove disdicendo
quel che avea sostenuto per trent'anni, dimostra tante essere le anime
quanti i corpi, e conchiude col preferir il titolo di canonico a quello di
soprafilosofo.
</p>

<p>
<span class="pagenum" id="Page_183">[183]</span>
Fu suo scolaro Agostino Nifo calabrese, che sosteneva (<i>De intellectu et
dæmonibus</i>, 1492), non esservi altra sostanza separata dalla materia se non
le intelligenze che muovono i cieli; un'anima sola ed un'intelligenza sparsa
nell'universo, vivifica e modifica gli esseri a sua voglia. Lo confutarono i
monaci, e mal gli sarebbe avvenuto se esso vescovo di Padova non lo avesse
scampato e indotto a modificar l'opera sua, come modificò l'insegnamento.
Pure Leone X il favorì, lo fece conte palatino, e pagollo affinchè, contro
il Pomponazio (1518), mostrasse che Aristotele sostiene l'immortalità dell'anima.
</p>

<p>
E lungamente regnò il realismo nella scuola di Padova. Regiomontano
vi dava lezioni sopra Al-Fargani, e ben avanti nel secolo <span class="scp">XVII</span> vi si insegnavano
tali dottrine, che noi non giudicheremo un progresso dello spirito
umano, bensì un regresso verso la scolastica del medioevo e il peripatismo
arabo; ma che, staccando dalle tradizioni, avviavano al pensare indipendente
e alla scienza laica e razionale.
</p>

<p>
Gismondo Malatesta, che, essendo feudatario della Chiesa le defraudava
i dovuti soccorsi, fu da Pio II scomunicato nel 1461, fra gli altri delitti apponendogli
di non credere alla risurrezione dei corpi e all'immortalità dell'anima,
e fu arso in effigie<a class="tag" id="tag220" href="#note220">[220]</a>. Paolo Mattia Doria napoletano, avea preparato
l'<i>Idea d'una perfetta repubblica</i>, ma ne fu sospesa la stampa, e
fu arsa come fetida d'immoralità e di panteismo. Speron Speroni, a Pio IV
che gli dicea: «Corre voce in Roma che voi crediate assai poco», rispose:
«Ho dunque vantaggiato col venirci da Padova, ove dicono che non credo
nulla»; e poco prima di morire esclamò: «Fra mezz'ora sarò chiarito se
l'anima sia peribile o immortale»<a class="tag" id="tag221" href="#note221">[221]</a>.
</p>

<p>
Di quel misto di cabala, gnosticismo, neoplatonismo, giudaismo, che
univasi colla letteratura classica, coi filosofemi d'Aristotele, d'Epicuro, d'Averroè,
per gettare gli spiriti nel dubbio e in quel che ora intitoleremmo
razionalismo, erasi nella corte di Lorenzo de' Medici imbevuto Giovanni
Pico della Mirandola, ricco signore e portentoso intelletto. Ebbe a maestro
Elia del Medico, ebreo averroista che per lui compose varj trattati filosofici,
fra cui uno sull'Intelletto e la Profezia (1492) e un commento sul
libro <i>Della scienza del mondo</i> (1485): a Venezia stamparonsi più volte
(1506, 1544, 1598) le sue annotazioni sopra Averroè, le quistioni sulla
creazione, sul primo motore, l'ente, l'essenza e l'uno. Uscendo da tale
scuola, Pico professavasi educato, a non giurar nella parola di nessuno, ma
diffondersi su tutti i maestri di filosofia, vagliarne tutte le carte, conoscerne
tutte le famiglie; anzi, l'indipendenza spingea fino a credere che l'oro
puro, sebbene sotto forma tedesca, valesse meglio che il falso coll'eleganza
romana<a class="tag" id="tag222" href="#note222">[222]</a>.
</p>

<p>
A ventiquattro anni (1486) mandava per Europa una sfida, pronto a sostenere
in Roma novecento tesi, dialettiche, morali, fisiche, ecc.; quattrocento
<span class="pagenum" id="Page_184">[184]</span>
delle quali avea dedotte da filosofi egizj, caldaici, arabi, alessandrini,
latini, le altre erano opinioni sue. Alla sfida nessuno comparve, benchè
Pico si assumesse di rifondere le spese del viaggio: ma il suo ardimento
irritò l'amor proprio dei dotti; e in quella farragine ripescarono tredici
proposizioni, che deferirono al papa come ereticali. Tra esse erano: Gesù
Cristo non esser disceso personalmente agl'inferni, ma sol quanto all'effetto:
non poteva essere dovuta una pena infinita al peccato d'un essere
finito; non esser certo se Dio potesse ipostaticamente unirsi anche a creatura
non ragionevole; la scienza che più ci rende certi della dottrina di
Cristo è la magia e la cabala; come non dipende dalla volontà l'aver un
sentimento, così neppure il credere; i miracoli di Gesù Cristo non sono
prova evidente della sua divinità per l'operazione, ma per la maniera con
cui gli ha operati; l'anima non conosce veruna cosa distintamente come
se stessa.
</p>

<p>
Il pontefice, dopo maturo esame, le disapprovò (1487), e Pico le difese
in un'apologia, poi nell'<i>Heptaptus de septiformi sex dierum geneseos enarratione,</i>
e nel <i>De Ente et Uno</i>. Da quel gergo scolastico non è agevole,
almeno a me, ricavare un chiaro concetto; riducesi però ad appaciare
Platone con Aristotele, la teologia pagana colla mosaica e colla cristiana.
</p>

<p>
Vantavasi d'aver egli primo in Italia reso ragione dell'aritmo teologico
di Pitagora; l'unità numerica fondarsi sull'unità metafisica, la quale è al
di sopra dell'ente. Allegorici credeva i libri di Virgilio, di Platone, di
Omero; e lo stesso metodo applicava ai libri santi. A gran prezzo avea
comprati certi libri di Esdra, che davano spiegazione della dottrina mosaica
e dei misteri, e supponendoli genuini, con essi e colla cabalistica interpretava
liberamente Mosè.
</p>

<p>
E quale allegoria, nell'<i>Heptameron</i> espose il genesi mosaico, trattandolo
come i Neoplatonici avrebbero potuto trattare la mitologia, sfoggiandovi sapienza
orientale e occidentale. «Mosè e i profeti, Cristo e gli apostoli, Pitagora
e Plutarco (dic'egli), e in generale i sacerdoti e filosofi del mondo antico
velarono la loro sapienza sotto immagini, perchè la folla non era capace di
gustare quel cibo della verità, e intesero tutt'altro da quel che suonino le
parole. È fuor di dubbio che Mosè, nell'enumerazione delle sei giornate, non
volle parlare della creazione del mondo visibile; ed a prima vista sembra
grossolano, attesa la legge degli antichi savj di adombrare le cose sublimi.
Altrettanto fece Cristo parlando per parabola al vulgo, e perciò san Giovanni,
che fu più degli altri istrutto negli arcani, scrisse solo tardissimo, e san
Paolo ricusava il vital nutrimento ai Corintj, ancora carnali, e Dionigi Areopagita
esortava a non mettere in carta i dogmi più reconditi; Cristo confidò
arcanamente alcune verità a' discepoli suoi, che le tramandarono a voce; e
il conoscerle è fondamento grandissimo della fede nostra». Non vi si
giunge che per mezzo della cabala, dalla quale, per esempio, s'impara perchè
<span class="pagenum" id="Page_185">[185]</span>
Cristo dicesse d'esistere prima d'Abramo, e che dopo di sè manderebbe il
Paracleto, e che egli veniva coll'acqua del battesimo e lo Spirito Santo
col fuoco.
</p>

<p>
Chi non vede ove potesse portare un tale eccletismo? Che se veniva applaudito
dalle accademie e dalla Corte de' Medici ove tale era la moda, non
potea piacere a Roma: e per quanto egli si schermisse dietro a ripetute
proteste di soggezione alla Chiesa, realmente alla Chiesa volea sostituir se
stesso nel definire e spiegare il dogma per mezzo della cabala e dell'ebraico.
Innocenzo VIII diceva: «Costui vuol finir male, ed essere un giorno arso,
poi vituperato in eterno, come qualchedun altro. Le cose della fede sono
troppo delicate, e non posso tollerarlo: scriva opere di poesia, saranno più
da' suoi denti»; malgrado le raccomandazioni del magnifico Lorenzo<a class="tag" id="tag223" href="#note223">[223]</a>,
mai non volle ritirarne la condanna, benchè schermisse da ogni molestia
l'autore. Il quale, sempre più ingolfato negli studj, per quanto contento
di sua sorte a segno, che diceva non vedrebbe di che mormorare contro la
Providenza, se pure non perdesse lo scrignetto de' suoi scritti, non sapea
darsi pace di essere incorso nella disapprovazione papale, si riprotestava
di sentimento cattolico, e intanto non voleva confessare d'avere sbagliato
nel sostenere certe proposizioni, anche dopo che furono condannate dalla
bolla pontifizia.
</p>

<p>
Non mancavano persone che lo istigassero a buttar giù la buffa, romper
con Roma, ed eccitare un grande scandalo: ma egli, assaggiata la vanità della
scienza, tornò al cuore di Cristo e alla carità, ripetendo la sentenza di san
Francesco, «Tanto sa l'uomo quanto opera». Allora contro gli Ebrei difese la
fedeltà di san Girolamo nella versione dei salmi; voleva anche scrivere una
grande opera per confutare i sette nemici della Chiesa; ma non compì che la
parte contro gli astrologi; macerava il corpo; recitava l'uffizio come i preti,
consumava «giorno e notte in leggere le sacre carte, nelle quali è insita una
certa forza celeste, viva, efficace che con meraviglioso potere converte
l'animo del leggitore all'amore divino», e pensava pigliarsi una croce e
andar a piè scalzi predicando Gesù Cristo. Alfine da Alessandro VI ottenne
una bolla, ove dichiaravasi che mai, per le tesi riprovate, non era incorso in
veruna censura o sinistra nota, o da queste veniva assolto; e morì piamente
nel 1494 in mano de' Domenicani, l'abito de' quali voleva vestire.
</p>

<p>
Ma la filosofia ponevasi sempre più in urto colla fede, e «non pareva fosse
gentiluomo e buon cortigiano colui che de' dogmi non aveva qualche opinione
erronea od eretica». I moderati credevano prestar omaggio alla fede
col non riflettervi, accettare i dogmi senza esame, con quell'accidia voluttuosa
che, in tempi a noi vicini, chiamava spirito forte l'indifferenza, e lo
sdrajarsi col bicchiere in mano e spegnere i lumi. Già viveasi per l'intelletto
più che per la coscienza; irrobustendo la ragione, lasciavasi ammutir la
coscienza, guastare il cuore, e mescersi a tutto una superstizione puerile; e
<span class="pagenum" id="Page_186">[186]</span>
come conseguenza un materialismo semplice e pratico, un'accidia voluttuosa,
talchè può dirsi che tutta l'Italia fosse trasformata in un gran Decamerone.
</p>

<p>
Quel beffardo sincretismo manifestavasi, come avvien nelle mode, anche
con frivolezze, e alla Corte de' Medici si teneano spesso dispute filosofiche e
teologiche in questo senso. Nicola de Mirabilibus, domenicano, racconta come,
<i>post convivium magnifice ac splendide factum</i> nel palazzo di Lorenzo de' Medici,
si pose in disputa una tesi, affissa nel tempio di Santa Riparata dai
frati Minori, che il peccato di Adamo non è il maggiore di tutti i peccati.
Frà Nicola divisa gli argomenti addotti dai varj interlocutori, e massime dal
magnifico Lorenzo.
</p>

<p>
Da per tutto, ma forse peggio in Italia, la buffoneria si esercita col
bersagliare le convinzioni, e mettere in canzonella le quistioni più serie,
quando vengono agitate. Per tale spirito Luigi Pulci, nel bizzarro poema
del <i>Morgante</i>, volgeva in baja tali disquisizioni:
</p>

<div class="poem">
<p>Costor che fan sì gran disputazione</p>
<p>Dell'anima ond'ell'entri ed ond'ell'esca</p>
<p>O come il nocciol si stia nella pesca</p>
<p>Hanno studiato in su n'un gran mellone.</p>
</div>

<p>
Fin sul teatro recavansi, e sta manoscritta alla Biblioteca già Palatina di
Firenze una rappresentazione del <span class="scp">XV</span> secolo, intitolala <i>I Sette Dormienti</i>,
ove Tiburzio e Cirillo sostengono che, secondo Aristotele, la resurrezione dei
morti è contro natura; Faustino cristiano disputa in contrario e conchiude:
</p>

<div class="poem">
<p>Se Aristotel nol crede lo credo io,</p>
<p>Se non lo fa natura lo fa Dio.</p>
</div>

<p>
Faustino racconta all'imperatore Teodosio le ingiurie dettegli dai filosofi,
e l'imperatore chiama teologi e filosofi a disputare in sua presenza, ma poichè
non giungono a una conclusione, l'imperatore li congeda, si veste di cilizio,
e prega Dio a palesare la verità. Qui interviene il noto miracolo de'
sette dormienti.
</p>

<p>
V'ebbe qualche filosofo che accendeva il lumicino all'immagine di Platone;
qualche accademia celebrava feste all'antica, sagrificando un capro; e
molti cambiavansi il nome di battesimo, quasi vergognosi di portare quel
d'un santo; e d'Antonio, Giovanni, Pietro, Luca, faceano Aonio, Gianni,
Pierio, Lucio; e mutavano Vittore in Vittorio o Nicio, Marino in Glauco,
Marco in Callimaco, Martino in Marzio, e così via.
</p>

<p>
Si sgomentò di questo paganizzamento Paolo II, e fece processare alcuni,
tra' quali Pomponio Leto e Bartolomeo Sacchi, detto il Platina da Piadena
ove nacque il 1421. L'accusa era che latinizzassero i nomi, e coi Platonici
mettessero in dubbio l'anima e Dio. Rispondeano che, quanto al venerare
Platone, imitavano sant'Agostino; che filosofi e teologi tutti allora disputavano
su questi punti, affine di giungere alla verità; che del resto essi non
<span class="pagenum" id="Page_187">[187]</span>
disobbedivano alla Chiesa, anzi ne seguivano le pratiche<a class="tag" id="tag224" href="#note224">[224]</a>, e mai non
aveano lasciato di confessarsi e comunicarsi ogni anno.
</p>

<p>
È da bello spirito il lodare uno perchè perseguitato dai papi, e fargli
merito di quel che i papi non poteano che riprovare. Ma dalla lettera ove il
Platina, stando in carcere, racconta al cardinale Bessarione il suo processo,
appare come l'accademia istituita da Pomponio Leto tendesse a trasformare il
paganizzamento letterario in religioso; avvegnachè vi si celebrava il giorno
della fondazione di Roma con sacrifizj; e Pomponio ogni giorno s'inginocchiava
ad un altare dedicato a Romolo<a class="tag" id="tag225" href="#note225">[225]</a>, e non volea leggere libro posteriore
alla decadenza dell'impero, quindi neppure la Bibbia e i Padri. Fosse
stato anche soltanto letterario, non v'è retto pensatore che non iscorga
quanto pregiudicasse alla logica, alla morale, all'estetica il volere che Cristo
e la redenzione cedessero il luogo alla voluttà pagana e al lepido bersagliamento
contro le virtù domestiche e sociali.
</p>

<p>
Per estendere gli atti in colto stile, Pio II aveva attaccato alla sua cancelleria
un collegio di sessanta abbreviatori, tutti letterati. Abusarono del
loro posto per far traffico de' rescritti; onde Paolo II, volendo tutto fosse
gratuito, li soppresse, senza riguardo alle somme con cui aveano compro
que' posti. Si pensi quanti nemici si fece! ed erano scrittori. Fra essi il Platina,
il quale credette sgomentare il papa minacciando scrivere contro di lui,
e indurre i principi a radunare un concilio per riparare a tale ingiustizia.
Ciò parve colpa di stato<a class="tag" id="tag226" href="#note226">[226]</a>; e aggiungendosi il sospetto d'una congiura
contro il papa; con altri il Platina fu arrestato e torturato, prima per accusa
di fellonia, poi di eresia, entrambi non provate. Tenuto in carcere
quattro mesi e senza fuoco, siccome egli si lamenta, il Platina si vendicò col
dettare una storia de' papi ostilissima, dalla quale i Protestanti ripescarono
molti fatterelli contro la Corte romana, perciò noverando lui fra gli anticipati
testimonj della verità. Qui noi non abbiamo che a notare la pochissima
critica di questo abborracciatore passionato. Per esempio, di Paolo II
egli fa un nemico di tutti i letterati, giudicandoli tutti eretici, e sconsigliando
i padri dallo sciupare denari e tempo nell'istruzione dei figliuoli,
bastando sapessero leggere e scrivere. Se non avessimo altre testimonianze,
basti il dire come, sotto quel pontefice, s'introducesse la stampa a Roma, e
i primi libri uscissero dedicati ad esso, con larghe lodi della sua munifica
protezione; e il Platina stesso narra ch'e' cercava d'ogni parte statue antiche
per ornar il suo palazzo<a class="tag" id="tag227" href="#note227">[227]</a>.
</p>

<p>
Che se quanto noi esponemmo basta a smentire gli storici plebei, che
cianciano fosse servile la fede, assoluta l'ignoranza, giustifica quelli che,
al vedere la scienza staccarsi dall'appoggio della fede, spaventavansi che la
salute delle anime si facesse dipendere dalle vicende del sapere. E questo
paganizzamento, ancor più che nella scienza, rendeasi appariscente nelle
arti belle e nella letteratura, dove al convenzionale tipico surrogavasi la
<span class="pagenum" id="Page_188">[188]</span>
plastica raffinatezza; e l'appassionamento per l'antichità diede a credere
non si potesse compiere il risorgimento se non ripristinandola, fino a rimettere
in culto le idee che il vangelo aveva dissipate, e rialzare le ruine
della Roma pagana sopra gli edifizj della Roma cristiana.
</p>

<p>
Sugli altari si correva ad ammirare pitturate le amasie de' pittori, e belle
di divulgata cortesia nella Vergine della casta dilezione. Alessandro VI fu
dipinto dal Pinturicchio in Vaticano sotto forma d'un re magio, prostrato
avanti una Madonna ch'era la Giulia Farnese, come il Pordenone fece
Alfonso I di Ferrara inginocchiato a una santa Giustina, la quale era
Laura Dianti, druda di lui. Tutto gentilesco si mostrò il Ligorio nella
villa Pia, eretta per ricreazione de' papi. Il Tiziano per santa Caterina
fece il ritratto della regina Cornaro, pompeggiante di dovizie e bellezze.
Nell'adorazione de' Magi spesso si ritrassero i Medici, per aver pretesto di
porvi in testa quella corona a cui aspiravano. Nel quartiere della badessa
di San Paolo a Parma il Correggio eseguì scene più che mondane: nella sacristia
di Siena si collocarono le tre Grazie ignude; e ignudi turbavano
l'austerità delle tombe principesche, e fin le cappelle pontifizie. A Isotta,
amasia poi moglie di Pandolfo Malatesta signore di Rimini, fu su medaglie
e sul sepolcro dato il titolo di <i>diva</i>; e Carlo Pinti nell'epitafio la dichiarava
«onor e gloria delle concubine». S'un sepolcro in San Daniele a Venezia
leggesi: <i>Fata vicit impia</i>; come la divisa di monsignor Paolo Giovio
dicea: <i>Fato prudentia minor</i>. Sotto Giulio II esortavasi alla crociata perchè
darebbe occasione d'acquistare manoscritti.
</p>

<p>
L'eloquenza sacra deduceva non solo le forme, ma e le autorità e gli esempj
dei classici. Nei funerali di Guidobaldo da Montefeltro, l'Odasio ne recitò il
panegirico nel duomo d'Urbino, più volte esclamando agli Dei immortali,
dicendo come il vescovo di Fossombrone coi sacramenti amministratigli
avesse placato gli Dei e i Mani; <i>Deos illos superos et Manes placavit</i>.
Il cardinale Bessarione, compiangendo la morte di Gemistio Pletone, dice:
«Intesi che il nostro padre e maestro, essendosi spogliato di quanto avea
di terrestre, volò verso i cieli in un luogo purissimo, dove può ballare coi
celesti la mistica danza di Bacco». Il Poliziano, scrivendo a Lorenzo de' Medici
al 6 aprile 1479, lagnasi che sua moglie avesse messo il figlio Giovanni
(che fu poi Leone X) a leggere i salmi, invece de' libri nostri: <i>transtulit
jam illum mater ad psalterii lectionem, atque a nobis abduxit</i><a class="tag" id="tag228" href="#note228">[228]</a>.
</p>

<p>
Nel 1526 essendo presa Siena da' fuorusciti, un buon canonico, memore
di ciò ch'è narrato nel terzo libro di Macrobio, recitò la messa, e proferì
la formola imprecatoria che ivi è indicata contro i nemici; se non che, invece
di <i>Tellus mater, teque Jupiter obtestor</i>, disse <i>Tellus, teque Christe
Deus obtestor</i>.
</p>

<p>
Oscenamente scriveano il Panormita nell'Ermafrodito, Giovian Pontano,
Francesco Filelfo, Poggio Bracciolini, il Landino, il Poliziano, Lorenzo
<span class="pagenum" id="Page_189">[189]</span>
de' Medici, Giovanni Della Casa monsignore, Angelo Firenzuola frate, ed
altre persone gravi, non solo porgendo manifestazioni, ma apologie del
vizio, e scherzando su quanto ha di più sacro la società e la famiglia.
Nell'esaltazione di Alessandro VI le iscrizioni alludevano sempre al nome
eroico:
</p>

<div class="poem">
<p><i>Cæsare magna fuit, nunc Roma est maxima: sextus</i></p>
<p class="i2"><i>Regnat Alexander, ille vir, iste Deus;</i></p>
</div>

<p>
e un'altra:
</p>

<div class="poem">
<p><i>Scit venisse suum patria grata Jovem</i>.</p>
</div>

<p>
Per Leone X si fece quest'epigramma:
</p>

<div class="poem">
<p><i>Olim habuit Cypris sua tempora, tempora Mavors</i></p>
<p class="i2"><i>Olim habuit; sua nunc tempora Pallas habet.</i></p>
</div>

<p>
Esso Leone X eccitava Francesco I contro i Turchi <i>per Deos atque homines</i>.
V'è chi chiama Olimpo il paradiso, Erebo l'inferno, lectisternia le
maggiori solennità, <i>arciflamini</i> i vescovi, <i>infula romulea</i> la tiara, <i>senatus
Latii</i> il sacro concistoro, ambrosia e nettare le sacrosante specie; <i>sacra
Deorum</i> la messa, <i>simulacra sancta Deorum</i> le immagini de' santi.
</p>

<p>
Le allusioni gentilesche del Bembo strisciano all'empietà; partendo per
la Sicilia, invoca gli Dei propizj al suo viaggio, <i>quod velim Dii approbent</i>;
fa Leone X assunto al pontificato <i>per decreto degli Dei immortali</i>; parla
dei doni alla <i>dea lauretana</i>, dello <i>zefiro celeste</i>, del <i>collegio degli auguri</i>,
per indicare lo Spirito santo e i cardinali; chiama <i>persuasionem</i> la fede, la
scomunica <i>aqua et igni interdictionem</i>; fa dal veneto senato esortare il
papa <i>uti fidat diis immortalibus, quorum vices in terra gerit</i>; e così <i>litare
diis manibus</i> è la messa dei morti; san Francesco in <i>numerum deorum
receptus est</i>. Ne' versi poi anteponeva il piacere di vedere la sua donna a
quello degli eletti in cielo:
</p>

<div class="poem">
<p>E s'io potessi un dì per mia ventura</p>
<p>Queste due luci desiose in lei</p>
<p>Fermar quant'io vorrei,</p>
<p>Su nel cielo non è spirto beato</p>
<p>Con ch'io cangiassi il mio felice stato.</p>
</div>

<p>
Negli <i>Asolani</i> conforta i giovani ad amare; e al cardinale Sadoleto scriveva:
«Non leggete le epistole di san Paolo, chè quel barbaro stile non vi
corrompa il gusto; lasciate da canto coteste baje, indegne d'uom grave.
<i>Omitte has nugas, non enim decent gravem virum tales ineptiæ</i>».
</p>

<p>
Nell'epitafio pel famoso letterato Filippo Beroaldo egli ne loda la pietà,
per la quale suppone che canti in cielo:
</p>

<div class="poem">
<p><i>Quæ pietas, Beroalde, fuit tua, credere verum est</i></p>
<p class="i2"><i>Carmina nunc cœli te canere ad cytharam:</i></p>
</div>

<p>
<span class="pagenum" id="Page_190">[190]</span>
eppure i costui versi ostentano gli amori colla famosa Imperia, e con
un'Albina, una Lucia, una Bona, una Violetta, una Ghiera, una Cesarina,
una Merimna, una Giulia, le quali appaja a quella cortigiana; ed era prelato.
</p>

<p>
Ma il Bembo, come gli altri del suo tempo, credeva il risorgimento consistere
nelle forme; doversi abbattere la scolastica per mezzo di Cicerone, e
mediante l'espressione materiale giungere allo spirito; abborriva dagli umanisti,
che dicean il latino moderno dovere essere di vario colore; e piacevagli
meglio parlare come Cicerone che essere papa.
</p>

<p>
Egli recitava a memoria molti passi dello scorrettissimo Battista Mantovano:
ma ciò ch'è maggiore meraviglia, altrettanto faceva il Sadoleto,
un de' più pii di quel secolo. Il quale ha una consolatoria a Giovanni Camerario
per la perdita di sua madre, che tutta volge sulla intrepidezza e
magnanimità pagana, senza toccare agli argomenti ben più efficaci della
religione. Jacobo Sannazaro, per cantare il parto della Vergine, invoca le
Muse, scusandosi se le adduce a celebrare un infante nato in un presepio, e
non mai nomina <i>Jesus</i> perchè non è latino; perchè non è latino <i>propheta</i>,
fa dal Giordano personificato narrare l'ascensione di Cristo qual la udì vaticinare
da Proteo: Maria <i>spes fida deorum</i>, è dall'angelo Gabriele trovata
intenta a leggere le Sibille (<i>illi veteres de more Sibyllæ in manibus</i>); e
quand'ella assente a divenire madre, le ombre de' patriarchi esultano <i>quod
tristia linquant Tartara, et erectis fugiant Acheronta tenebris, Immanemque
ululatum tergemini canis</i>. Dapertutto insomma arte pagana in
soggetto sacro, alla guisa che sul suo sepolcro in una chiesa sorgono Apollo
e Minerva, fauni e ninfe.
</p>

<p>
Girolamo Vida, dotto e santo vescovo di Cremona, che digiunava spesso
a sole radici, nella <i>Poetica</i> non parla che di Muse e Febo e Parnaso, come
i classici di cui raccozzava gli emistichi, e ai quali, principalmente a Virgilio,
prestava un culto da Dio:
</p>

<div class="poem">
<p><i>Te colimus, tibi serta damus, tibi thura, tibi aras</i></p>
<p><i>Et tibi rite sacrum semper dicemus honorem.</i></p>
<p class="i2"><i>Nos aspice præsens,</i></p>
<p><i>Pectoribusque tuos castis infunde calores</i></p>
<p><i>Adveniens pater, atque animis te te insere nostris.</i></p>
</div>

<p>
Come in un poema sul giuoco degli scacchi, alle nozze dell'Oceano colla
Terra fa gareggiare Apollo e Mercurio; così usa nella <i>Cristiade</i>, dove applica
a Dio Padre tutti i nomi di Giove, <i>regnator Olympi, superum pater,
nimbipotens</i>; del Figlio fa un eroe, sul tipo di Enea; <i>multis comitantibus
heros — immobilis heros orabat — curis confectus tristibus heros — ipse
etiam</i> (il cattivo ladrone) <i>verbis morientem heroa superbis stringebat</i>: Gorgone,
Erinni, Arpie, Idre, Centauri, Chimere, spingono gli Ebrei al deicidio:
all'ultima cena viene consacrato fior di Cerere: sulla croce al morente è porto
<span class="pagenum" id="Page_191">[191]</span>
tristo umor di Bacco (<i>sinceram Cererem — corrupti pocula Bacchi</i>). L'uomo
soffrente sul Calvario non è il Dio riparatore, e allo spirare suo, non che
l'alito d'amore si difonda sulle ire procaci, gli angeli vorrebbero farne vendette:
sempre insomma dal Cristo, redentore dello spirito immortale,
volgea gli occhi all'Apollo, tipo di bellezza corporea.
</p>

<p>
Vero è che, sin quando il sentimento religioso predomina, esercita sulla
forma la sua forza riparatrice; pure il ravvivato splendore dell'antichità abbagliava
per modo, da adombrare il cristianesimo; ammirando unicamente
il bello della società classica, non vedeasi il buono della moderna, e le teoriche
di quella si applicavano agli affari pubblici.
</p>

<p>
La fede nella sua integrità era stata fino allora la fonte unica d'ogni diritto,
d'ogni ordine. Tutto il mondo civile riconosceva una religione, cioè
una dottrina generale sulle relazioni fra il cielo e la terra, uno scopo alla
vita dell'umanità, cioè compiere il disegno divino; una l'origine degli Stati,
cioè la volontà di Dio; conformità di credenze, che costituiva un legame tra
le varie società.
</p>

<p>
Da questa fonte unicamente traevasi il diritto di governare e di punire;
gli Stati prendeano il nome del loro patrono, dicendosi patrimonio di san
Pietro, come repubblica di san Marco o di san Giovanni; e sant'Ambrogio,
san Geminiano, san Petronio, san Siro indicavano Milano, Modena, Bologna,
Pavia; il nome e l'effigie del santo metteasi sulle monete e sugli
stendardi: perfino le date storiche riferivansi al calendario ecclesiastico,
dicendo che il giorno della candelara erano state rapite le spose veneziane,
alla sant'Agnese sconfitti i Torriani dai Visconti; al san Sisino si vinse il
Barbarossa a Legnano; a san Cosmo e Damiano fu preso Ezelino.
</p>

<p>
Gli stessi pensatori non cercavano altro che rendersi ragione di quel che
credevano. Cattolici prima che filosofi, volenti godere della tradizione che
aveano ricevuta coll'intelligenza, studiavano comprendere, ma in fondo
credevano, portando l'offerta della loro scienza e ragione al tempio del
Signore; e non pretendeano riformare il mondo e la società col pensiero loro
proprio, senza tenere conto de' loro simili, nè de' fratelli e dei canoni
trasmessi dai vecchi.
</p>

<p>
Così per quindici secoli non si era avuto che un idioma per favellare a
Dio, una sola autorità morale, una sola convinzione; tutta Europa alla
stess'ora, il giorno stesso, colle stesse parole supplicava, aspirava, esultava.
</p>

<p>
Ora invece scomponevasi l'intima società col surrogare alla fede il raziocinio,
alla credenza assoluta le religioni comparate; inoculando il dubbio
corrompevansi i costumi, e i costumi riagivano sopra le credenze. Ciò
appare in tutti gli scrittori, e principalmente in Nicolò Macchiavello e Francesco
Guicciardini. Quest'ultimo guarda all'esito, non mai alla giustizia d'una
causa: le peggiori iniquità racconta colla freddezza d'un anatomico; vede o
arguisce sottofini e cattive intenzioni dapertutto, nè mai riconosce virtù,
<span class="pagenum" id="Page_192">[192]</span>
religione, coscienza, bensì calcolo, invidia, ambizione; fatto ironico, forse
per dispetto degli uomini e degli eventi, affetta un'imparzialità che in
fondo è indifferenza tra l'onestà e la ribalderia. I papi non solo esamina e
giudica al modo degli altri principi, ma sempre li trova in torto, gli accagiona
di tutti i mali d'allora; eppure li servì; e diceva: «Il grado che ho avuto con
più pontefici m'ha necessitato ad amare per il particolare mio la grandezza
loro; se non fosse questo rispetto, avrei amato Lutero quanto me medesimo,
non per liberarmi dalle leggi indotte dalla religione cristiana nel modo ch'è
interpretata e intesa comunemente, ma per veder ridurre questa caterva di
scellerati a' termini debiti, cioè a restare o senza vizj o senza autorità»<a class="tag" id="tag229" href="#note229">[229]</a>.
</p>

<p>
Altrove consigliava: «Non combattete mai con la religione, nè con le cose
che pare che dipendano da Dio, perchè questo objetto ha troppa forza nella
mente degli sciocchi»<a class="tag" id="tag230" href="#note230">[230]</a>.
</p>

<p>
Non decidendosi fra Mosè e Numa, fra Giove e Cristo, ammette i miracoli
ma d'ogni religione «in modo che della verità di una fede più che di
un'altra è debole pruova il miracolo»<a class="tag" id="tag231" href="#note231">[231]</a>; in ogni nazione, e quasi in ogni
città sono devozioni che fanno i medesimi miracoli, segno manifesto che le
grazie di Dio soccorrono ognuno<a class="tag" id="tag232" href="#note232">[232]</a>. Egli tiensi certo anche per esperienza
propria che v'ha spiriti aerei, i quali domesticamente parlano colle
persone<a class="tag" id="tag233" href="#note233">[233]</a>.
</p>

<p>
Dopo di ciò, non è più un fenomeno stravagante e un mito il Macchiavello,
il quale sull'idolatrato tipo de' Greci e Romani foggia la nuova civiltà, cancellandone
Cristo e il Vangelo. Secondo lui, natura creò gli uomini colla facoltà
di desiderare tutto e l'impotenza di tutto ottenere, sicchè dirigendo essi
il desiderio sopra gli stessi oggetti, trovansi condannati a odiarsi gli uni gli
altri. Per togliersi a questa guerra di tutti contro tutti, è permessa ogni
cosa, e di violare qualunque diritto e dovere; e la società fu istituita per
comprimere l'anarchia mediante la forza organizzata.
</p>

<p>
In somma la sua è la dottrina dello Stato ateo, il quale non teme d'andar
all'inferno, ed è a se stesso fine e legge. Niente v'ha di superiore ai sensi;
l'idea della giustizia nacque dal vedere come tornasse utile il bene e nocivo
il male; al bene gli uomini s'inducono solo per necessità; il principe dee
farsi temere anzi che amare; scopo dei governi è il conservarsi, nè questo si
può che coll'incrudelire, «perchè gli uomini sono generalmente ingrati,
simulatori, riottosi, talchè conviene ritenerli colla paura della pena». Suppone
dunque l'uomo cattivo, come fa la Chiesa, non però in grazia del
peccato originale, nè ammettendo un mediatore; non cerca il regno dello
spirito, ma quello della forza. Dio è sempre coi forti; e a chi ha dà ancora;
a chi ha poco, toglie anche quello che ha. È sventura che alla religione feroce
antica, coi gladiatori, col culto degli eroi, coll'apoteosi de' conquistatori,
e che mescolava le battaglie colle preghiere, il sangue colle feste, sia
succeduta questa, tutta umiltà ed abjezione<a class="tag" id="tag234" href="#note234">[234]</a>, negligente dei proprj interessi;
<span class="pagenum" id="Page_193">[193]</span>
e se può sperarsi alcun bene all'umanità consiste nel rivolgimento
delle sfere, che potranno far rinascere qualche culto simile all'antico.
</p>

<p>
Roma egli ammira per «la potenza delle esecuzioni sue», perchè conquistò
tanti popoli, e per guerra o per frodi rapì ad essi ricchezze, leggi,
libertà, indipendenza. Le crociate sono un mero scaltrimento di Urbano II;
di frà Savonarola era stato entusiasta in gioventù, ma come ne vide la politica
fallire, dovette credere non potesse riuscire se non la frodosa o violenta,
scurante di ciò che sta sopra il tetto. Del maestro non ritenne più che l'amor
della patria, e questa volea vedere forte e unita: «sian pur iniqui i mezzi,
ma son passeggeri, e ne seguiranno il dominio supremo della legge, l'eguaglianza
e la libertà di tutti, e si farà della cittadinanza un medesimo corpo,
ove tutti riconoscano un solo sovrano»<a class="tag" id="tag235" href="#note235">[235]</a>.
</p>

<p>
Adoratore della forza, e da quella sola sperando l'aquietamento delle
fazioni, il Machiavelli fantasticava una monarchia italiana. Non già ch'egli
pensasse mai a un signore, il quale soggiogasse le fiorentissime repubbliche
di Venezia, di Genova, di Lucca, nè tanto meno Roma; ma un
principe robusto che imponesse la sua politica a tutte. Eppure sarebbe stata
questa, nelle idee d'allora, una vera servitù, una conquista, un uccidere
l'autonomia a cui aspiravano i singoli popoletti; lo perchè tale politica era
detestata dai migliori italiani. E sempre vi si erano opposti i pontefici, vedendo
come il rinnovare un regno d'Italia al modo dei Goti e dei Longobardi
non solo avrebbe mozza la loro sovranità, ma avvilita tutta Italia. Dell'essere
stati operosissimi a impedir questa tirannide comune sopra l'Italia,
il Machiavello imputava i pontefici. Ma non che altri, lo riprovava Francesco
Guicciardini, riflettendo che l'Italia fu corsa a lor posta dai Barbari
quando era sotto al dominio unico degli imperatori; che dalle sue divisioni
trasse forse gravi mali, ma n'ebbe in compenso una straordinaria floridezza;
che gl'Italiani, per abbondanza d'ingegno e di forze furono sempre difficilissimi
a ridursi a unità anche quando Chiesa non v'era; che col conservare
l'Italia in quel tenore di vita che s'addice alla sua natura e alla sua antichissima
consuetudine, anzichè male, avea fatto bene la Chiesa romana<a class="tag" id="tag236" href="#note236">[236]</a>.
</p>

<p>
Per far l'Italia il Machiavelli ricorreva, al solito, agli stranieri; non accorgendosi
come i papi fossero la sola potenza che valesse a salvarne l'indipendenza,
desiderava che i Francesi gli umiliassero, sollevando i baroni
contro di essi in modo che o gl'insultassero come sotto Filippo il Bello, o li
chiudessero in Castel Sant'Angelo; nè esser quelli «così spenti che non si
potesse trovar modo a raccenderli»<a class="tag" id="tag237" href="#note237">[237]</a>; e a' suoi Fiorentini scriveva come
si pensasse dai Francesi invadere Roma, il che «sarebbe da desiderare, acciocchè
ancora a codesti nostri preti toccasse di questo mondo qualche boccone
amaro»<a class="tag" id="tag238" href="#note238">[238]</a>. Ma della riforma religiosa non ebbe verun concetto;
trattò il cristianesimo non altrimenti che il paganesimo, adattandolo a religione
<span class="pagenum" id="Page_194">[194]</span>
civile, siccome leggeva in un frammento di Varrone; col che giustificava
l'intolleranza.
</p>

<p>
E dappertutto non mostrasi egli novatore, ma sempre ripete idee classiche,
con qualche aggiunta e qualche applicazione. Nell'esporre «le verità
effettuate delle cose», non inculca espresso l'ingiustizia, ma toglie per unica
norma l'utilità; non come Satana dice al male, <i>Tu sei il mio bene</i>, ma,
<i>Tu mi sei utile</i>; se l'utile deva posporsi all'onesto è disputa da frati.
</p>

<p>
I tradimenti altrui e le proprie empietà espone in tono d'assioma, senza
passione, come evenienze naturali, con freddo computo di mezzi e di fine, con
un'indifferenza che somiglia a complicità. Con questa scienza senza Dio, che
eleva l'ordine politico di sopra del morale, la ragione di Stato sopra l'umanità,
che suppone unica meta delle azioni il soddisfare gl'istinti egoistici e
interessati, assolve la menzogna, il perfidiare la parola e i trattati, il conculcare
il diritto delle genti, la cospirazione, l'assassinio, purchè si raggiunga
lo scopo, si soddisfi l'ambizione, qualunque siasi: la vittoria arreca gloria,
non il modo con cui la si ottiene. Perciò il Machiavello ammira chiunque
riesce, sia pure a fini opposti, eccetto Giulio Cesare che spense le libertà
classiche, e Gesù Cristo che abjettì gli uomini predicando l'umiltà. Ammira
<i>la virtù</i> dello scellerato Cesare Borgia, e fatto inorridire colle costui scelleratezze,
conchiude: «Io non saprei quali precetti dare migliori ad un principe
nuovo che l'esempio delle azioni del duca... Raccoltele, non saprei riprenderlo,
anzi mi pare di proporlo ad imitazione a tutti coloro che per fortuna
e con le armi d'altri sono saliti all'impero». L'appassionata sua vista
non gli lasciava scorgere su quanto labile fondamento poggiasse la potenza
di quel fortunato ribaldo; e quando egli cade, lo pronunzia «truculento e
fraudolento uomo, e meritevole della pena che i cieli gli avevano serbata».
</p>

<p>
Armonizzar la natura col soprannaturale, la scienza colla fede, la rivelazione
colla ragione, la filosofia colla teologia, era stato lo scopo degli Scolastici,
e ormai erano beffati e posposti alle dottrine gentilesche<a class="tag" id="tag239" href="#note239">[239]</a>. Cambiata
la bilancia degli atti, qual meraviglia se non veneravansi più i santi del paradiso,
ma si applaudiva agli eroi dell'inferno? Virtù è la forza intelligente;
mezzo di governo una dominazione unica e incondizionata. Invano Cristo
avrà detto, «Perisca il mondo, ma facciasi la giustizia»; il Machiavello
torna al pagano «Suprema legge è la salute dello Stato», e dice che «quando
una città pecca contro uno Stato, per esempio agli altri e securtà di sè un
principe non ha altro rimedio che spegnerla, altrimenti è tenuto o ignorante
o vile: dove si delibera della salute della patria, non vi debbe cadere
alcuna considerazione di giusto nè d'ingiusto, nè di pietoso nè di crudele;
nè di laudabile nè d'ignominioso». E segue che «un uomo il quale
voglia fare in tutto professione di buono, conviene che rovini in fra i tanti
che non sono buoni»: nelle esecuzioni non v'è pericolo alcuno, perchè chi
è morto non può pensare alla vendetta.
</p>

<p>
<span class="pagenum" id="Page_195">[195]</span>
Altrettanto dicevano i Terroristi di Francia. Ed io non vedo in che cosa
Machiavello sia migliore di Hobbes, se non che egli pone in capo di tutto la
politica; e con voti contradditorj, contrasti inattesi, sentimenti generosi in
mezzo a mostruose teoriche, scompiglia la critica, mentre Hobbes s'attiene
alla morale, e tutto riduce ad unità inflessibile, non commovendosi per veruna
passione: del resto entrambi confondono l'anima col corpo, l'onesto coll'utile,
la ragione col calcolo, Iddio col nulla. Machiavello esprime l'egoismo
del principe, come il Contratto Sociale di Rousseau espresse l'egoismo del
suddito; entrambi del pari repugnanti alla carità cristiana, e ponendo fondamento
alla sistemazione degli Stati non più l'ordine voluto da Dio, ma
la volontà dell'uomo; traendo ogni podestà non da Dio ma dall'uomo;
riducendo l'attività sociale non a compiere un disegno divino providenziale,
ma ad emancipare l'umanità.
</p>

<p>
Non potevamo trascurare questa eresia politica, che trionfò e durò più delle
altre; che, quando assassinava l'italica indipendenza, voleva uccidere anche
il diritto e la giustizia: e indebolita l'autorità spirituale, preparava quel despotismo
che non insinua la bontà, ma reprime colla forza, usata accortamente
sopra la torma de' bipedi, che la loro stupidità condanna all'obbedienza.
</p>

<p>
Se questa sfacciataggine di politica anticristiana attesta come fossero mutati
i tempi e aggravati i pericoli, fu gran sintomo della lamentata trascuraggine
il non avere Leone X notato que' libri fra i proibiti, anzi all'autore
dato commissione d'un'opera analoga, sul governo da porsi a Firenze;
neppure Adriano VI, così onestamente rigoroso, li toccò; Clemente VII diede
privilegio al Blado per istampar le opere del Machiavello, nel quale non
vedeva se non l'illustre concittadino, perseguitato dalla sua casa, che narrava
la storia di Firenze, e la dedicava a lui papa, il quale tenne il <i>Principe</i> per
una bizzarria di spirito, una leggerezza come altre del segretario. Nè fino
a Clemente VIII veruna condanna officiale gli fu inflitta<a class="tag" id="tag240" href="#note240">[240]</a>. Oggi è, come
dicono, riabilitato, e onorato di statue come i pigmei suoi imitatori.
</p>
</div>

<div class="chapter">
<p>
<span class="pagenum" id="Page_200">[200]</span>
</p>

<h2><a id="disc10"></a>
DISCORSO X.
<br />
<span class="x-small">SCANDALI NELLA CHIESA. RIMPROVERI FATTILE E TOLLERATI.</span>
</h2>

<p>
Chi non ravvisa in tutto ciò come il mondo civile s'innovasse? Pensieri
elevati, bisogni meglio che materiali attestano come vi fosse tutt'altro che
torpore e negligenza nella società d'allora; nè supina indifferenza pei diritti
e i doveri, quale vorrebbero farci credere coloro, che dalla patria di
Hutten e di Goetz von Berlichingen giudicano quella di Ficino e Pico, di
Savonarola e Machiavello.
</p>

<p>
I re si venivano assodando coll'abbattere la feudalità; e le plebi restringeansi
ai troni come ad asilo di ordine e di giustizia, come rimedio alle ineguaglianze
oppressive ed offensive; la monarchia, benchè non avesse ancora
schiacciato l'aristocrazia e la democrazia, crescea le ingerenze sue fin sulle
cose ecclesiastiche: tra i varj governi s'erano stabilite relazioni più intime e
frequenti, donde una specie di politica generale. Pertanto scemava il bisogno
di domandare agli ecclesiastici regole per gli atti, protezione per gli interessi;
il risorto diritto romano facea vagheggiare il coordinato accentramento
degli antichi, in luogo delle istituzioni paterne, delle franchigie locali,
e della personale indipendenza, introdotte dai Germani. La repressione della
feudalità chiamava un maggior numero a partecipare ai diritti universali.
Sopravviveva però lo spirito delle antiche repubbliche, concitato anzi dal resistere
a coloro che le spegnevano; lo slancio cavalleresco non era ammortito
dalla fredda ragione: metteasi passione nell'erudizione come nella
filosofia, calore e amore nella luce. Rotti i ceppi del medioevo, non ancora
assunti quelli delle convenienze, l'uomo seguiva gli istinti, la fantasia,
la coscienza, virtuoso o ribaldo ma francamente, senza nè insuperbirne,
nè vergognarne; donde una originale varietà di atti come di componimenti;
epicureismo sfacciato a fianco d'una devozione fin mistica; serenità
delle arti in mezzo alla devastazione di eserciti brutali, che strappavano
alla patria nostra l'indipendenza; violazioni d'ogni diritto, e pregiudizj inumani
e servili, mentre grandeggiava la giurisprudenza, e poneansi i fondamenti
al diritto pubblico.
</p>

<p>
<span class="pagenum" id="Page_201">[201]</span>
Nobili intelligenze elevavansi, guidate dalla critica a riprovare la filosofia
scolastica, l'architettura gotica, il latino chiesastico, la servile riverenza all'autorità,
richiamando ai modelli classici nella letteratura e nelle arti, ai
sommi filosofi, all'esame, all'esperienza; ma con un'esuberanza di forze, un
entusiastico trasmodare, una indipendenza arrischiata, un'imitazione imprudente,
un fervore pel bello, separato dal buono. E a vero dire, la riforma
protestante, se si consideri come un ritorno verso l'antichità, era
cominciata dai nostri umanisti: perocchè anch'essi voleano annichilare
quattordici secoli di progresso, non per tornare ai primordj della Chiesa
come poi Lutero, ma per riaccreditare la civiltà pagana, sovvertita dal
cristianesimo: non già solo per distruggere come esso Lutero, ma per
ripristinare gli ordinamenti antichi, e far che la materia rivalesse ancora
sopra la morale. Come i re aveano trovato la polvere e i cannoni, così il
popolo avea trovato la stampa: e Roma la accolse, la favorì, non avendo
paura di nessun progresso: i primi libri si pubblicarono in badie, e dedicati
a papi, che li proteggeano a diffondere non solo la verità, ma anche
la civiltà pagana, e che presto doveano divenire i maggiori propagatori della
tentazione protestante. Ma quando annunziavasi che il mondo non consisteva
nelle sole tre parti antiche; che in America si trovava una differente
vita animale e vegetale, e uomini e civiltà d'altra specie; che la terra gira
e il sole sta; che ne' libri talmudici e nella cabala era riposta profonda
scienza; che l'India possedeva una lingua, madre delle altre; che il Turco
non era più barbaro dell'Ungherese; poteva la mente tenersi queta e soddisfatta
ne' canoni che avea sin là venerati tacendo? Non doveano colle
nuove idee destarsi bisogni nuovi e lo spirito d'esame?
</p>

<p>
Non va mai senza inconvenienti un improvviso effondersi di cognizioni.
Stampa, scoperte di paesi nuovi e di codici antichi, secolo d'oro della letteratura,
aumento di comodità e dilicature, fomentavano la vita sensuale, e
per ricolpo le declamazioni contro il rilassato rigore cristiano ed ecclesiastico.
</p>

<p>
Per verità a sì grandi mutazioni bisognerebbe si trovassero pari coloro che
guidano il mondo. I principi pretesero farlo col rendersi forti, accentrarsi
ne' proprj possessi, ritrarre allo Stato le prerogative, in prima sparpagliate
fra i possessori del suolo. La Chiesa videsi costretta fare altrettanto, e poichè
principalmente l'esiglio avignonese (dov'era parso che il pontificato suddito
comunicasse la sua servitù a tutto il mondo, come altre volte ne tutelava le
libertà) avea mostrato l'indipendenza temporale essere necessaria garanzia
della spirituale, dovette essa pure assettarsi a guisa di principato, fino a
negligere quella che è essenza sua, la virtù, e il continuo migliorare di
atti nella persistenza delle dottrine.
</p>

<p>
Molti dell'alto clero, assorti in cure secolaresche, investiti feudalmente di
obblighi militari e fors'anche di diritti osceni<a class="tag" id="tag241" href="#note241">[241]</a>, a nulla pensavano meno che
ad istruirsi in quella fede, che per ufficio avrebbero dovuto tenere immacolata
<span class="pagenum" id="Page_202">[202]</span>
e diffondere. Fra le guerre incessanti del medioevo, ad alcune chiese non
provedeano quelli a cui spettava canonicamente di eleggere i successori: onde
i prelati, affine di non lasciarle scoperte, le <i>raccomandavano</i> a qualche prete;
oppure esse medesime, per sottrarsi a prepotenze, raccomandavansi a qualche
signore. I protettori ne vollero un compenso: e fossero laici o prelati, teneansi
parte della rendita, mentre del resto investivano amici o parenti.
L'abuso dapprima fu corretto con editti; ma come è trista natura dell'uomo il
facilmente abituarsi alle ingiustizie, i pontefici stessi conferirono commende,
anche a vita, e concedendo gl'interi frutti al commendatario come al titolare;
e mentre prima raccomandavasi la tal chiesa acciocchè <i>intanto</i> fosse governata,
dappoi si disse: «Ti raccomandiamo la tal chiesa acciocchè tu possa
con maggior decenza sostentarti». E poichè costoro erano instituiti dal pontefice,
i vescovi locali non potevano frammettersi al governo che facessero
di quella chiesa i commendatori, che vedendovi unicamente una fonte di
guadagno, trascuravano e le anime e le temporalità<a class="tag" id="tag242" href="#note242">[242]</a>.
</p>

<p>
Alcun vescovo rinunziava alla sede, riservandosi la collazione de' benefizj
e certe propine; altri a denaro faceansi destinare de' coadjutori, ch'era uno
spediente per trasmettere il vescovado ai così detti nipoti; fin arcidiocesi
importantissime lasciavansi quasi retaggio a famiglie principesche, come la
milanese agli Estensi; poco importando se l'investito fosse illetterato o fanciullo.
Filippo, figliuolo del duca Lodovico di Savoja, da bimbo era vescovo
di Ginevra, e fatto maggiore, depose l'abito clericale; come fece più
tardi Emanuele Filiberto, eletto cardinale di due anni. Giovan Giorgio Paleologo
vescovo di Casale, nel 1518 depose la tonaca, e menò moglie, e
così nel 1515 Ranuzio Farnese, vescovo di Montefiascone a nove anni: a
quindici nel 1520 Giovan Filippo di Giolea era vescovo di Tarantasia.
</p>

<p>
Ne derivò l'ubiquità, cioè di poter godere i frutti delle prebende dovunque
si dimorasse, talchè uno poteva essere cardinale d'una chiesa di
Roma, vescovo di Cipro, arcivescovo di Glocester, primate di Reims, priore
di Polonia, e intanto alla Corte del cristianissimo trattava forse gli affari
dell'imperatore. Giovanni de' Medici, che fu poi Leone X, appena adolescente
si trovava canonico delle cattedrali di Firenze, di Fiesole, d'Arezzo; rettore
di Carmignano, di Giogoli, di San Casciano, di San Giovanni in Valdarno,
di San Pier di Casale, di San Marcellino di Cacchiano; priore di Montevarchi,
cantore di sant'Antonio di Firenze, prevosto di Prato, abbate di Monte Cassino,
di San Giovanni di Passignano, di Miransù in Valdarno, di Santa Maria
di Morimondo, di San Martino, di Fontedolce, di San Salvatore, di Vajano,
di San Bartolomeo d'Anghiari, di San Lorenzo di Coltibuono, di Santa Maria
di Montepiano, di San Giuliano di Tours, di San Giusto e di San Clemente
di Volterra, di Santo Stefano di Bologna, di San Michele d'Arezzo, di Chiaravalle
presso Milano, del Pin nel Poitou, della Chaise-Dieu presso Clermont.
Il cardinale Innocente Cibo suo nipote tenne contemporaneamente
<span class="pagenum" id="Page_203">[203]</span>
otto vescovadi, quattro arcivescovadi, le legazioni di Romagna e di Bologna,
le abbazie di san Vittore a Marsiglia e di san Ovano a Rouen. Il cardinale
Ippolito d'Este, a sette anni era primate d'Ungheria, poi vescovo di Modena,
Novara, Narbona, arcivescovo di Capua e di Milano, la qual ultima
dignità rinunziò a un nipote di dieci anni riservandosene l'entrata: e questo
nipote fu pure vescovo di Ferrara, amministratore dei vescovadi di Narbona,
di Lione, d'Orleans, di Autun, di Morienne, a tacere un'infinità di
badie. Il patriarcato d'Aquileja stette ne' Grimani dal 1457 al 1593: il vescovado
di Vercelli da forse un secolo poteva dirsi ereditario nelle famiglie Rovere
e Ferreria; Giuliano Della Rovere, divenendo papa, ne investì il cardinale
Ferrerio, benchè già tenesse la sede di Bologna, e molte ricche badie.
Al concilio tridentino il vescovo di Pamplona manifestò che, quand'egli salì
a questa sede, da ottant'anni non vi risiedeva alcun vescovo, perchè erano
cardinali.
</p>

<p>
Adunque i signori nella vigna di Cristo trovavano desiderabilissimi appanaggi
ai loro cadetti; la curia romana, che male si confonde colla
Chiesa, ne faceva pingui ricompense a' suoi devoti, conferendole meno per
merito di scienza ed esemplarità, che per servigi resi in curia, o ancora
peggio per raccomandazioni di principi; con molteplici serie di promozioni
mirava a lucrare dalla vacanza e dalle collazioni de' benefizj, e moltiplicare
le tasse di cancelleria. I vescovi, educati nel fasto spensierato anzichè a
studj teologici, puntigliosi sul decoro della famiglia ed emuli del lusso
fraterno, amanti del ben vivere più che del vivere bene, per trescare nelle
Corti, o sollecitare posti a Roma, abbandonavano le diocesi a vicarj spirituali,
e per economia preferivano sceglierli tra' frati mendicanti, i quali non esigevano
mercede. I cardinali, dice il piissimo Bellarmino, non divenivano
santi perchè aspiravano a divenire santissimi: le chiavi di san Pietro erano
desiderate, non perchè aprono il cielo, ma perchè erano d'oro<a class="tag" id="tag243" href="#note243">[243]</a>.
</p>

<p>
Gli inferiori sogliono foggiarsi sull'esempio dei capi. Recitavasi la messa
con indifferenza meccanica, per abitudine, non altrimenti d'un rito qualunque,
senza spirito nè unzione, senza conoscere come storicamente le sue
cerimonie s'annettano a quelle della primitiva Chiesa. Molti possedeano il
titolo di dottori in teologia, ma non la teologia; e come adesso non si leggono
più libri serj e profondi, ma enciclopedie e giornali e compendj, così
allora, invece dei Padri e della Scrittura, si stava alle <i>Somme</i>, ai <i>Fiori</i>, ai <i>Manuali</i>.
Innocenzo VIII dovette rinnovare la costituzione di Pio II, che ai preti
vietava di tenere macello, albergo, bettola, casa di giuoco, postribolo, o di
fare da mediatori per denaro; e se <i>dopo tre ammonizioni</i> persistessero, non
godrebbero più l'esenzione del fôro<a class="tag" id="tag244" href="#note244">[244]</a>. Silingardo vescovo di Modena, dirigendo
la sua <i>Somma di teologia morale</i> al cardinale Morene, diceva avere
«nella visita di quella diocesi trovata tanta ignoranza della lingua latina
nella maggiore parte de' sacerdoti curati, accompagnata da così poca pratica
<span class="pagenum" id="Page_204">[204]</span>
della cura delle anime, che verisimilmente si può temere una gran ruina
e precipizio del gregge». I tre stati di Savoja, raccolti a Ciamberì nel febbrajo
1528, faceano istanza a quel duca perchè fossero frenati e moderati gli
ecclesiastici, che trascendono in abiti e pompe mondane, ed esercitano l'usura
con gran danno del popolo minuto, e che godono pingui benefizj senza
adempirne gli obblighi di limosine e messe<a class="tag" id="tag245" href="#note245">[245]</a>. Insomma il sacerdozio consideravasi
come uno stato, non una vocazione; le penitenze, lo studio, il
predicare rimanevano incombenza de' frati.
</p>

<p>
Ma in questi pure appariva come sia pessima la corruzione dell'ottimo.
Commendate le badie ad uno che mai non le vedeva, o vi compariva con
treno secolaresco di cani, donne, cortigiani per raccorvi i frutti e far caccia
nelle selve, chi più curava la disciplina de' monaci? E qual meraviglia se i
conventi, già centri all'attività del pensiero, delle arti, della devozione,
intepidivano nella rilassatezza dell'opulenza, o gareggiavano solo nella profana
gelosia d'un Ordine coll'altro?
</p>

<p>
Mentre nell'Aretino e pari suoi si perdonava non solo ma si applaudiva la
scostumatezza, la perfezione a cui devono aspirare i monaci rendeva rigorosi
verso di loro; che d'altra parte obbligati per professione a sopportare
e umiliarsi, non davano timore di ripicchio. Eccoli pertanto bersaglio alle
leggerezze e alle arguzie. Lelio Capilupo di Mantova, famoso pei lubrici
centoni, ne fece uno <i>inimitabile</i> contro i monaci, ch'è inserito in fine del
<i>Regnum papisticum</i> di Naogeorgus. Chi non conosce i nostri novellieri?
</p>

<p>
Non è men vero che i monaci venivano rimproverati anche dagli austeri;
se non che questi il facevano con carità, con esagerazione i depravati: questi
pel maligno gusto di rivelare spettacoli stomacanti, quelli collo scopo di rimediarvi.
Ambrogio abate generale de' Camaldolesi, dotto e pio, adoprato
da Eugenio IV nelle controversie e nella carità, nel 1431 e 1432 visitando
i varj conventi d'Italia trovò disordini, ch'egli, nel suo <i>Hodœporicon</i>, per
prudenza dinota con voci greche; monache ch'erano vere εταιριδα; altrove
<i>omnes ferme</i> πορνας ειναι; un'abadessa gli confessò τεκνον ποιησαι: d'un'altra un
prete geloso pubblicò lettere oscene. Noi ci siamo tanto compiaciuti in lodare
i frati, che non saremo imputati di malevolenza se deploriamo con pari franchezza
che le istituzioni umane, al par che le verità, si disgradano quando
sieno esposte al vento e alla pioggia del mondo. Chi ignora con qual buon
senso stizzoso san Girolamo rivelasse i disordini de' monaci fin dal suo tempo?
Vedemmo come, a riformarli, s'istituissero gli Ordini mendicanti, ma la
costoro degenerazione fu tanto prossima all'istituzione, che san Bonaventura,
generale de' Francescani, già nel 1257 querelavasi co' provinciali e
guardiani, perchè, sotto veste di carità, i fratelli s'impacciassero d'affari
pubblici e privati, di testamenti, di segreti domestici; sprezzando il lavoro,
cadono nell'infingardaggine; e mentre pregano a ginocchi e meditano
nelle celle, sbadigliano, dormono, si danno a vanità, o dai libri che composero
<span class="pagenum" id="Page_205">[205]</span>
traggono un orgoglio, qual non prenderebbero col tessere stuoje o fiscelle
come i primi romiti; vagando, riescono d'aggravio agli ospiti o di scandalo;
per rifarsi della stanchezza mangiano e dormono oltre il prefisso;
scompigliano le regole del vivere; domandano con tale importunità da farsi
schivare come ladri. E segue a dire che la vastità dei conventi incomoda gli
amici, ed espone a sinistri giudizj; ai parroci spiacciono perchè si danno attorno
a funerali e a testamenti. Così un loro amorevole; che non doveano
dirne Pier delle Vigne e Mattia Paris loro avversissimi?
</p>

<p>
L'Ordine francescano nel secolo <span class="scp">XIV</span> avea già dato cinque papi, quarantatrè
cardinali, più di cento canonizzati. Venerandoli per santità, disinteresse,
acume, le città chiamavano que' frati a compor litigi, ad amministrare
finanze, a riformare statuti; i papi li deputavano a dilicate missioni, perchè
nè costavano spesa, nè accampavano pretensioni; il Sant'Uffizio li riduceva a
una specie di magistrati criminali, con bidelli, famigli armati, carceri e imperio
sovra il magistrato secolare; essi che erano stati istituiti a profonda
umiltà, a povertà assoluta. Allorquando nel 1457 se ne celebrò il <i>capitolo
generalissimo</i> in San Francesco di Milano, con indulgenza pari a quella di
Santa Maria degli Angeli d'Assisi, immenso numero ne concorse, pel cui
sostentamento si raccolsero meglio di diecimila scudi di limosine: il duca
Francesco Sforza prodigò ad essi trattamento e onorificenze, e sedette al
loro pranzo frugale, mentre centomila curiosi affluirono a vederli.
</p>

<p>
Ricchi di privilegi, tra cui invidiatissimo quello di confessare, e predicare
dovunque si trovassero, e farsi cedere il pulpito da ogni curato, ne
ottenner di nuovi da Sisto IV, epilogati nella famosa Bolla dell'agosto
1474, fratescamente qualificata <i>mare magnum</i>, che minacciava sino di
destituzione i parroci che non obbedissero ad essi. I vantaggi che traevano
dall'opinione di santità tornarono a danno di questa; e resi mondani, con
mille brighe cercavano le dignità; e (dice il cardinale Caraffa) «si veniva
ad omicidj non solo con veneno, ma apertamente col coltello e colla spada,
per non dire con schioppetti». Le gravissime controversie tra i più o
meno rigidi Osservanti, procedute fino all'eresia de' Fraticelli, da molti
papi si tentò invano toglierle di mezzo, finchè Leone X nel 1517 gli obbligò
ad eleggere un solo generale, nè portar altro titolo che di Minori
Osservanti.
</p>

<p>
Che dirò delle smancerie usate per sostenere un santo speciale, una speciale
divozione, ciascun Ordine, ciascun villaggio, ciascuna chiesa? Ne' panegirici
si trascendea fino alle assurdità, per dabbenaggine più che per frode
moltiplicando i miracoli, le grazie, le reliquie, e attirando al santo prediletto
un culto vulgare, che rasentava all'idolatria. Il fervore, non sempre
disinteressato, per certe devozioni nuove, come il rosario de' Domenicani
e lo scapolare dei Carmeliti, faceva proclamarle quale espiazione sufficiente
a tutti i peccati, che perdevano l'orrore quando annunziavasi così facile
<span class="pagenum" id="Page_206">[206]</span>
il redimerli, e ne veniva presunzione a chi le osservasse, e confidenza
d'una buona morte dopo vita ribalda.
</p>

<p>
Altri frati, che s'occupavano nel trascrivere libri, si trovarono ridotti
all'ozio dalla stampa. Non che cessare, cresceva il mal vezzo di gettarsi a
quistioni di poca arte e molti cavilli, a dubbj curiosi e controversie puntigliose,
facendo schermaglia di sillogismi, surrogando le sottigliezze scolastiche
al vangelo, e alla logica attribuendo i diritti della ragione, come
oggi all'audacia: aggiugnendovi un ingombro di indigeste autorità.
</p>

<p>
Se la beatissima vergine fu concepita anch'essa nel peccato originale; se i
Monti di pietà sono un'istituzione opportuna, o un'usura riprovata dal vangelo,
furono causa di lunghi abbaruffamenti fra Domenicani e Francescani.
Jacopo delle Marche minorita, predicando a Brescia nel 1462, affermò che
il sangue, da Gesù Cristo versato nella sua passione, era separato dalla divinità,
e perciò non gli si doveva l'adorazione. Se ne levò tanto rumore, che
Pio II volle fosse messo in disputa alla sua presenza da famosi teologi; i quali
si bilanciarono in modo, che esso papa non potè se non imporre silenzio su
tal quistione<a class="tag" id="tag246" href="#note246">[246]</a>.
</p>

<p>
Al concilio di Basilea fu condannata un'opera teologica di Agostino Favaroni
da Roma, composta di tre trattati; uno del sagramento dell'unità di
Cristo, e della Chiesa; l'altro di Cristo e del suo principato; l'altro della carità
e dell'amore infinito di Cristo verso gli eletti; dove si trovavano proposizioni
ereticali: per esempio, che Cristo pecca ne' suoi membri, cioè nei
fedeli; che la natura umana in Gesù Cristo è veramente Cristo. L'autore
le spiegava in senso cattolico, e si sottopose al giudizio della Chiesa.
</p>

<p>
Sul pulpito la più parte non recavano studj profondi e dogmatica precisione,
ma zelo e modi popoleschi, con improvida applicazione alle evenienze
giornaliere. Di quegli aridi tessuti di scolastica e di morale, rinzeppati di
brani e brandelli d'autori sacri e profani, con dipinture ridicole o misticismo
trasmodato, non ci spiegheremmo i grandi effetti che la storia ci ricorda,
se non attribuendoli al gesto, alla voce, allo spettacolo, e più
alla persuasione della santità. E non il talento, bensì la fede e l'amore fanno
i grandi predicatori, quali furono Bernardino da Siena, Michele da Carcano,
Alberto da Sarzana ed altri, famosi per conversioni e per pacificamenti. Una
novità aveva cercato introdurre Ambrogio Spiera, trevisano, servita e famoso
teologo, i cui sermoni, stampati nel 1476, poi nel 1510, sono piuttosto
trattati teologici, divisi in varie conclusioni, dove raccoglie tutto quanto
in proposito dissero le sante scritture, i Padri ed altri dottori. Così evitava
le opinioni particolari, ma quell'aridità sconveniva all'eloquenza del pulpito.
</p>

<p>
Mescolando sacro e profano, serio e burlesco, col nuovo, col bizzarro,
col sorprendente attiravasi l'attenzione, ponendo i mezzi sopra lo scopo.
Paolo Attavanti ogni tratto cita Dante e Petrarca, e se ne gloria nella
prefazione. Mariano da Genazzano, levato a cielo da Pico della Mirandola
<span class="pagenum" id="Page_207">[207]</span>
e dal Poliziano, «predicava attraendo con l'eloquenza sua molto popolo,
perciocchè a sua posta aveva le lagrime, le quali cadendogli dagli occhi
per il viso, le raccoglieva talvolta e gittavale al popolo»<a class="tag" id="tag247" href="#note247">[247]</a>.
</p>

<p>
Non è raro il trovare una pietà sincera e un'ingenuità profonda associate
senza gusto col buffo e col teatrale; e a riso anzichè a compunzione eccitano
i sermoni di Roberto Caracciolo da Lecce, dai contemporanei supremato
nell'eloquenza. Sale in pergamo a predicare la crociata? traendosi
la tonaca, rivelasi in abito da generale, come pronto a guidare egli stesso
l'impresa. Un'altra volta esclama: «Dicetemi, dicetemi un poco, o signori;
donde nascono tante e diverse infermitadi in gli corpi umani, gotte, doglie
di fianchi, febre, catarri? Non d'altro se non da troppo cibo ed essere molto
delicato. Tu hai pane, vino, carne, pesce, e non te basta; ma cerchi a toi
conviti vino bianco, vino negro, malvagìe, vino de tiro, rosto, lesso, zeladia,
fritto, frittole, capari, mandorle, fichi, uva passa, confetione, et empi
questo tuo sacco di fecce. Émpite, sgónfiate, allargate la bottonatura, et dopo
el mangiare va, et bòttati a dormire come un porco»<a class="tag" id="tag248" href="#note248">[248]</a>. E a costui fioccavano
e brevi in lode, et onorevoli commissioni, e mitre, e titolo di nuovo
san Paolo.
</p>

<p>
Giacomo, arcivescovo di Téramo, poi di Firenze, fra varie opere, scrisse una
specie di romanzo col titolo <i>Consolatio peccatorum</i> o <i>Belial</i>, dove immagina
che i demonj, indispettiti del trionfo di Cristo sopra Lucifero, eleggano procuratore
Belial per chiedere giustizia a Dio contro le usurpazioni di Cristo;
Dio commette la decisione a Salomone; e Cristo citato, manda per rappresentante
Mosè, il quale adduce a testimonj giurati Abramo, Isacco, Giacobbe,
Davide, Virgilio, Ippocrate, Aristotele, il Battista. Belial li scarta tutti, eccetto
l'ultimo, sostiene la sua causa con finezza diabolica, pure la decisione
esce a lui contraria. Si appella, e Dio demanda la causa a Giuseppe; se non
che Belial preferisce comprometterla in arbitri; e sono Aristotele ed Isaia
per Mosè, per Belial Augusto e Geremia. I testi più venerabili sono stiracchiati
beffardamente; e dopo tutti i garbugli della giurisprudenza, ove Belial
imbarazza sovente Mosè men versato ne' cavilli, gli arbitri danno di quelle
vaghe decisioni, che lasciano ad ambe le parti cantare trionfo.
</p>

<p>
<i>Nescit prædicare qui nescit barlettare</i>, dicevasi in onore di Gabriele
Barletta, i cui discorsi ebbero moltissime edizioni nel secolo di Leon X<a class="tag" id="tag249" href="#note249">[249]</a>,
e pajono burlette. Per Pasqua racconta che molte persone offrironsi a Cristo
onde annunziare la sua risurrezione alla madre: egli non volle Adamo,
perchè, goloso dei pomi, non si indugiasse per istrada; non Abele, perchè
andando non fosse ucciso da Caino; non Noè, perchè correvole al vino; non
il Battista pel suo vestire troppo distinto; non il buon ladrone, perchè
aveva rotte le gambe; bensì donne per la popolosa loquacità. Ma ben doveva
esser applaudito quando, blandendo un sentimento troppo vulgare, predicava:
«O voi, donne di questi signori e usuraj, se si mettessero le vostre
vestimenta sotto il pressojo, ne scolerebbe il sangue de' poveri».
</p>

<p>
<span class="pagenum" id="Page_208">[208]</span>
Sempre poi conchiudevasi coll'accattare: e uno diceva: «Voi mi chiedete,
fratelli carissimi, come si vada in paradiso. Le campane del monastero
ve l'insegnano col loro suono: dan-do, dan-do, dan-do».
</p>

<p>
Il vizio non era nuovo, che già avea tonato l'Alighieri:
</p>

<div class="poem">
<p>Ora si va con motti e con iscede</p>
<p>A predicare; e pur che ben si rida,</p>
<p>Gonfia il cappuccio, e più non si richiede.</p>
</div>

<p>
I quali versi commentando, Benvenuto da Imola adduce alquante scempiaggini
di Andrea vescovo di Firenze, che mostrava dal pulpito un granello
di seme, poi si traeva di sotto la tonaca una grossissima rapa, e diceva:
«Ecco quanto è mirabile la potenza di Dio, che da sì picciol grano trae sì
gran frutto». Poi: <i>O domini et dominæ, sit vobis raccomandata monna
Tessa cognata mea, quæ vadit Romam; nam in veritate, si fuit per tempus
ullum satis vaga et placibilis, nunc est bene emendata; ideo vadit ad indulgentiam</i><a class="tag" id="tag250" href="#note250">[250]</a>.
</p>

<p>
A dir vero, questi modi, se men dignitosi, erano più efficaci che non le
esanimi generalità, le perifrasi schizzinose, e i consigli senza coraggio dei
secoli d'oro. Ma se a persone semplici e credenti recavano edificazione, se
doveva poi con sciagurata efficacia imitarli Lutero, nel nascere della critica e
della negazione davano appiglio ad accuse, alla loro volta esagerate. Della
tecnica compagine stomacavansi gli schizzinosi letterati, e il Bembo, chiesto
perchè non andasse a predica, rispose: «Che ci ho a veder io? Mai altro
non s'ode che garrire il dottore Sottile contro il dottore Angelico, poi venirsene
Aristotele per terzo e terminare la quistione proposta»<a class="tag" id="tag251" href="#note251">[251]</a>.
</p>

<p>
E l'erudito Bracciolini fa dire da Cincio in un suo dialogo: «Parmi che
tanto frà Bernardino da Siena, come altri troppi vadano errati per istudio
di brillare più che di giovare; non vôlti a curar le infermità dell'animo
delle quali si annunziano medici, quanto a ottenere gli applausi del vulgo,
trattano qualche volta recondite e ardue materie, riprendono i vizj in
modo che pare gl'insegnino, e per desiderio di piacere trascurano il vero
scopo di loro missione, quello di render migliori gli uomini».
</p>

<p>
Alcuni non mancavano di merito letterario, quali frà Cavalca, il Passavanti,
frà Giordano di Rivalta. Come quest'ultimo distinguesse le devozioni dagli
abusi, giova mostrarlo a coloro, che in que' tempi e in que' frati non ritrovano
che superstizione: «Viene (diceva egli) viene l'uomo, ed andrà a santo Jacopo
in pellegrinaggio, ed anzi ch'egli sia là, cadrà in un peccato mortale,
e forse in due, e talora in tre, e forse più. Or che pellegrinaggio è questo,
o stolti? Che rileva questa andata? Dovete sapere che, chi vuole ricevere
le indulgenzie, conviene che ci vada puro, come s'egli andasse a ricevere
il corpo di Cristo. Or chi le riceve così puramente? E però le genti ne
sono ingannate. Di queste andate e di questi pellegrinaggi io non ne consiglio
<span class="pagenum" id="Page_209">[209]</span>
persona, perch'io ci trovo più danno che pro. Vanno le genti qua e
là, e credonsi pigliare Iddio per li piedi: siete ingannati, non è questa
la via; meglio è raccoglierti un poco in te medesimo e pensare del Creatore,
o piangere i peccati tuoi o la miseria del prossimo, che tutte le andate
che tu fai».
</p>

<p>
Parole altrettanto libere aveva proferite l'anno innanzi in Santa Maria
Novella a Firenze. «Molti si credono fare grandi opere a Dio; tra noi ce ne
facciamo grandi beffe. Verrà una femmina, e porrà sull'altare una gugliata
di refe e tre fave, e parralle avere fatto un grande fatto: or ecco opera.
Simigliantemente de' pellegrinaggi. Oh come pare grande opera questa, e
di gran fatica cotal viaggio! E vanterassi, e dirà: <i>tre volte sono ito a Roma
due volte ito a santo Jacopo, e cotanti viaggi ho fatto</i>. E se vedesse in
Roma le femmine a girar cinque volte e sei all'altare, e' par loro avere
fatto un grande deposito, e rimproveranlo a Dio, come quel Fariseo che
dicea, <i>Io digiuno due dì della settimana</i>, or ecco grande fatto! e mangi,
il dì che tu digiuni, una volta, e quella mangi bene e bello. Questo andare
ne' viaggi io l'ho per niente, e poche persone ne consiglierei, e radissime
volte; chè l'uomo cade molte volte in peccato, ed hacci molti pericoli;
trovano molti scandoli nella via, e non hanno pazienza; e tra loro
molte volte si tenzonano e adirano, e con l'oste e co' compagni; e talora
fanno micidio ed inganni e fornicazioni; e caggiono in peccato mortale»<a class="tag" id="tag252" href="#note252">[252]</a>.
</p>

<p>
Altri, massime dopo il Savonarola<a class="tag" id="tag253" href="#note253">[253]</a>, stuzzicava l'attenzione col mescere
ai discorsi allusioni di politica; chi predicando pei Guelfi, chi pei Ghibellini,
chi pei Medici o per lo Sforza; talora erompendo in aperti attacchi
contro principi non solo, ma contro prelati e papi.
</p>

<p>
Non rimestiamo più a lungo questo fango senza ricordare come la discordanza
della teorica dalla pratica sia cosa umana, generale, e che non si tratta
di riformare il precetto, bensì di cercarne l'adempimento. Infatti, se gli
scandali erano vecchi, vecchio era pure il disapprovarli; anzi è degna di nota
la franchezza con cui, da per tutto ma viepiù in Italia, si censuravano gli abusi
degli ecclesiastici. Dante rimproverò i pontefici con una franchezza, che
parve ereticale ai nostri secoli, adulatori de' principi e del vulgo. Francesco
Petrarca ne' sonetti invocò «fiamma del cielo sulle treccie dell'avara Babilonia,
scuola d'errori, tempio d'eresia», e peggio nelle lettere; eppure egli
viveva alla Corte pontifizia, e in lui come in Dante i rimbrotti venivano
da riverenza e dal desiderio di correzione.
</p>

<p>
Dopo di loro, sminuendosi le idee repubblicane e popolari col crescere
delle principesche, la letteratura credette far pompa di non pericolosa libertà
col volgere le spalle al dogma, invece di esso cantando armi ed amori.
Allora allo sdegno di zelo e di ragione di Dante contro i vizj nella Chiesa,
Giovanni Boccaccio sostituì lo scherno plateale e l'epigramma delle società
<span class="pagenum" id="Page_210">[210]</span>
gaudenti; ridendo fra i disastri dell'umanità, e dei mali della patria consolandosi
coll'egoismo, fa cominciare in chiesa l'osceno suo Decamerone, dove
i vizj e i disordini de' monasteri sono il tema prediletto; e papi, santi, devozioni,
misteri vi vengono trascinati, non per correggere il male, ma per celiarne.
Che se in frà Cipolla non fa che canzonare gli spacciatori di reliquie,
e in ser Ciappelletto le bugiarde conversioni, precipita affatto al razionalismo
nella famosa storiella dell'anello, certamente d'origine musulmana e dalla
scuola d'Averroè.
</p>

<p>
Gli altri novellieri, imitandolo, affastellarono arguzie ed avventure a carico
dei monaci, e nessuno peggio del Novellino di Masuccio salernitano. Del
quale ci viene specialmente al balzo la novella <span class="scp">X</span>, il cui argomento è, «Come
un vecchio penitenziere, non in villa o in luogo rustico, che l'ignoranza il
potesse in parte iscusare, ma nell'alma città di Roma e nel mezzo di San
Pietro, per somma cattività e malizia vendea a chi comperare il volea come
cosa propria il paradiso, sì come da persona degna di fede mi è stato per
verissimo raccontato».
</p>

<p>
Non osando avventarsi contro l'impero e contro i tiranni, la satira si trastullò
dunque contro la lassa disciplina. Il Poggio, che fu segretario di tre
papi, descrivendo in lettera a Leonardo Bruno il supplizio di Giovanni Huss e
Girolamo da Praga, li compassiona inveendo contro Roma: nelle invereconde
sue <i>Facezie</i>, raccolta degli aneddoti che correano per le anticamere della
cancelleria romana, insieme col vulgo e cogli aristocratici, cogli eruditi e coi
parlatori, berteggia insolentemente gli ecclesiastici e la Corte pontifizia:
eppure si stamparono in Roma stessa il 1469. Battista Spagnuoli, dalla patria
detto il Mantovano, dettò satire virulente contro il clero. Giovian Pontano
satirico, che aveva sempre un calcio pei vinti, pronto a carezzarli
quando tornassero vincitori, spesso bersaglia gli ecclesiastici, e nel dialogo
<i>Caronte</i> introduce vescovi, cardinali, monaci a far confessioni spudorate.
Antonio Vinciguerra, segretario della repubblica fiorentina, verseggiò contro
i peccati capitali che infestavano la Chiesa e l'Italia.
</p>

<p>
Leonardo Aretino (<i>Libellum contra hypocritas</i>) dice ai frati: «Tra i
vostri grandi e deformi vizj, primeggiano l'orgoglio, l'avarizia, l'ambizione.
Volete ricoprirli colle lunghe cappe e coi cappucci; perciò avviluppate i
corpi onde asconder l'orgoglio sotto l'abito dimesso, l'avarizia e l'ambizione
sotto apparenza di povertà..... Ma se desiderate esser persone dabbene,
quali vorreste sembrare, bisognerebbe cacciar i vizj dalle anime vostre, e
non asconderli sotto le tonache..... A tali ostentazioni io non credo; io non
credo neppur a te, o ipocrita, perchè sospetto che sotto quei panni s'asconda
qualcosa. Chi potesse guardarvi per entro, vedrebbe una cloaca di vizj turpi,
e il lupo rapace sotto le vestimenta d'agnello. E come l'esca serve a pigliare
i pesci, così le tonache grossolane coprono le vostre malvagità per ingannare
gli uomini. A questo travestimento è congiunta la emaciazione del
<span class="pagenum" id="Page_211">[211]</span>
volto e lo sbattimento, che son pure grandi stromenti d'ostentazione e di
ciurmeria. Ipocrito, perchè sì tristo? che vuol dire cotesto collo torto? che
cotesti occhi abbassati, coteste finte di integrità e di innocenza? Potete tenervi
dal ridere quando vedete un altro dello stesso mestiere?»
</p>

<p>
Questi libri erano lo stillato delle conversazioni: e piaggiavano l'opinione
pubblica, come suol chiamarsi l'opinione vulgare; ma quello scandolezzarsi
della costumatezza del clero sa di strano in iscritti d'un libertinaggio perfin
teorico, che rivelavano una depravatezza ben più profonda nella società laica.
Non erano dunque frutti d'una filosofia indipendente: seguitavasi l'istinto,
non la riflessione; lo scetticismo usufruttavasi, non per iscassinare la fede, ma
per solleticare l'arte, la quale gavazzava in licenza sfrenata, eppure arrestavasi
davanti all'albero proibito, senza formolare veruna dottrina eterodossa;
indipendenti nell'oggetto, sommettevansi cattolicamente nello spirito; e
nessuno metteva in discussione seria, cogli altri nè con se stesso, quei punti
che sono il mistero della società, della credenza, della vita.
</p>

<p>
Vanno dunque a gran pezza dal vero quelli che raccolsero tali satire o
declamazioni per designare de' precursori alla protesta religiosa. Abbastanza
ci fu veduto come tutte le eresie, dal mille in poi, chiedessero la riforma,
ben prima che si passasse dalle sètte entusiaste alla forma sintetica e scientifica
del protestantismo. E sempre piissimi uomini e vescovi in prediche
e in pastorali gemevano de' traviamenti curiali ed ecclesiastici, e reclamavano
un rimedio. Già al suo tempo san Bernardo esclamava: «Chi mi
darà che, avanti morire, io possa vedere la Chiesa di Dio qual era ne' primi
giorni?» Eppure con forza ineluttabile si oppose ad Abelardo e ad Arnaldo,
appena li vide intaccare la Chiesa. Crebbe tale libertà nel grande scisma, allorchè
non ben determinavasi qual fosse la Chiesa vera, e Clemengis faceva
a Gerson una pittura orribile della Corte di Roma, da pura e santa mutata
in bottega d'ambizione e rapina, dove tutto si vende, dispense, ordini, sacerdozio,
peccati, sacramenti, messe; per denaro si elevano al sacerdozio
imbecilli che neppure sanno quel che leggono e cantano. Evvi un fannullone,
inetto al lavorare? Si fa ecclesiastico per vivere in voluttuoso ozio.
Talmente è convenuto che dai preti non si osserva la castità, che i laici
non vogliono un curato se non ha la concubina, per così garantire il letto
maritale<a class="tag" id="tag254" href="#note254">[254]</a>.
</p>

<p>
Ed Enea Silvio Piccolomini, che poi fu papa: «La corte di Roma non
dà nulla senza denaro: vi si vende fin la imposizione delle mani e i doni
dello Spirito Santo; non vi si dà perdonanza de' peccati che a quelli che
han denaro»<a class="tag" id="tag255" href="#note255">[255]</a>.
</p>

<p>
Nella città, ove tante radici mise poi l'eresia, Caterina da Siena scriveva
al suo confessore: «Il nostro dolce Cristo in terra crede, e così pare nel
cospetto di Dio, sarebbero a levare via due cose singolari, per le quali la
sposa di Cristo si guasta. L'una si è la troppa tenerezza e sollecitudine di
<span class="pagenum" id="Page_212">[212]</span>
parenti; l'altra si è la troppa misericordia. Oimè, oimè! questa è la cagione
che i membri diventano putridi pel non correggere. E singolarmente ha
per male Cristo tre perversi vizj, cioè la immondizia, l'avarizia e la superbia,
la quale regna nella sposa di Cristo, cioè ne' prelati, che non attendono
ad altro che a delizie, e stati, e grandissime ricchezze. Veggono i demonj
infernali portare le anime de' sudditi loro, e non se ne curano, perchè
son fatti lupi, e rivenditori della divina grazia. Quand'io vi dissi che
v'affaticaste nella Chiesa santa, non intesi solamente delle fatiche che voi
pigliate sopra le cose temporali; ma principalmente vi dovete affaticare
insiememente col padre santo, e fare ciò che voi potete in trarre li lupi
e li demonj incarnati dei pastori, che a veruna cosa attendono se non in
mangiare, e in belli palazzi, e in grossi cavalli. Oimè, che quello che
acquistò Cristo in sul legno della Croce, si spende con le meretrici. Pregovi,
se ne doveste morire, che voi ne diciate al padre santo che ponga
rimedio a tante iniquitadi. E quando verrà il tempo di fare li pastori
e' cardinali, che non si facciano per lusinghe, nè per denari, nè per simonia;
ma pregatelo quanto potete, che egli attenda e miri se trova la virtù
e la buona e santa fama nell'uomo, e non miri più a gentile che a mercenario,
perocchè la virtù è quella cosa che fa l'uomo gentile e piacevole».
</p>

<p>
Brigida, nobile svedese, che reduce da Terrasanta, morì a Roma il 1373,
ebbe e scrisse rivelazioni, riprovate dall'insigne Gerson, approvate dal cardinale
Torquemada, e tradotte in tutte le lingue; fu canonizzata da Bonifazio
IX; eppure si era avventata gagliardissima contro la Corte pontifizia sino
a dire, «Il papa è l'assassino delle anime; disperde e strazia il gregge di
Cristo; più crudele che Giuda, più ingiusto che Pilato, più abbominevole
che gli Ebrei, peggiore dello stesso Lucifero. Convertì i dieci comandamenti
in un solo, <i>portate denaro</i>. Roma è un baratto d'inferno, e il diavolo vi
presiede, e vende il bene che Cristo acquistò colla sua passione, onde passa
in proverbio:
</p>

<div class="poem">
<p><i>Curia romana non petit ovem sine lana;</i></p>
<p><i>Dantes exaudit, non dantibus ostia claudit;</i></p>
</div>

<p>
invece di convocare tutti, dicendo, <i>Venite e troverete il riposo delle anime</i>,
il papa esclama: <i>Venite alla mia Corte, vedetemi nella mia magnificenza
maggiore di Salomone; venite, vuotate le vostre borse, e troverete la perdita
delle vostre anime</i>». Revelatio S. Brigitæ, l. 1, c. 41, ed. Romæ 1628.
</p>

<p>
Ben però discernete come questi zelanti non risparmiassero l'individuo,
foss'anche il papa, perchè anelavano la purezza della Chiesa; anzi l'affiggere
ciascun fatto particolare ai depositarj dell'autorità spogliava questa dalla scoria,
lasciando intatta la persona morale. Imitavano Cristo, che aveva insegnato
a rispettare la cattedra di Mosè malgrado le cattive opere degli Scribi e
Farisei, sedutisi in quella: mentre da poi detestaronsi i dottori, e per essi anche
la dottrina che insegnavano, e l'autorità che teneano da Dio d'insegnarla.
</p>

<p>
<span class="pagenum" id="Page_213">[213]</span>
Il cardinale Giuliano rappresentava ad Eugenio IV i disordini del clero,
principalmente tedesco; donde l'odio che il popolo gli portava, fino a temere
che i laici gli s'avventino al modo degli Ussiti: «Gli accorti tengono
l'occhio a quel che faremo, e pare deva nascerne qualcosa di tragico: il veleno
che nutrono contro noi si manifesta: bentosto crederanno fare opera
accetta a Dio maltrattando e spogliando gli ecclesiastici, come esosi a Dio e
agli uomini; la poca devozione che ancora sopravvive verso l'ordine sacro
si perderà: si riverserà la colpa di tutti questi sconci sopra la Corte romana,
considerandola come causa di tutti mali».
</p>

<p>
Gian Francesco Pico, principe della Mirandola, noto per la tragica sua
fine (1533), scrisse un opuscolo<a class="tag" id="tag256" href="#note256">[256]</a>, che i riformati ristamparono a Würtenberg
nel 1521 per fare onta al papa, e per noverar fra i loro precursori quel
principe, di cui ristamparono pure l'orazione <i>De reformandis moribus</i>, che
egli recitò nel concilio lateranense, dove pone al pallio l'ambizione, l'avarizia,
la scostumatezza del clero. E la recitava in un concilio, e la dedicava a
Leone X, al quale pure dedicò quattro libri dell'Amor Divino; e tutto è
pietà nel suo <i>De morte Christi, et de studio divinæ et humanæ philosophiæ</i>
(1497); e nella dedica che Aldo pose all'opera di lui <i>De immaginatione</i>,
accenna a commenti de' Salmi, che aveva lasciati incompiuti, e che si allestivano
per la stampa: come ha pure tre inni eroici alla Trinità, a Cristo,
alla Beata Vergine.
</p>

<p>
Lorenzo Valla, uno de' più battaglieri fra quegli eruditi che nel secolo XV
empivano di risse la repubblica letteraria, nella prima giovinezza avendo
invano domandato di succedere a suo zio come segretario apostolico, si vendicò
con epigrammi contro la Corte romana: scrisse <i>del Piacere</i> anteponendo
Epicuro allo stoicismo, contraddicendo a Boezio, come fece pure in un
dialogo <i>De libero arbitrio</i><a class="tag" id="tag257" href="#note257">[257]</a>; giostrò poi contro gli Aristotelici nelle <i>Disputazioni
dialettiche</i>; nelle <i>Eleganze della lingua latina</i> mostrò molte improprietà
nella traduzione vulgata della Bibbia e ne' padri della Chiesa. Francamente
esercitò costui la critica con annotazioni al <i>Nuovo Testamento</i>,
ponendo la vulgata in paragone coll'originale<a class="tag" id="tag258" href="#note258">[258]</a>; dimostrò spuria la lettera
di Cristo al re Abgaro; falsa la donazione di Costantino a papa Silvestro<a class="tag" id="tag259" href="#note259">[259]</a>;
nè che gli apostoli componessero ciascuno uno degli articoli del <i>credo</i>, e la
dissertazione terminava esortando principi e popoli a frenare l'indebito
imperio del papa, e avvertirlo che spontaneamente si tenga in porto, e rimanga
soltanto vicario di Cristo. «O romani pontefici, esempio d'ogni ribalderia
agli altri pontefici; o malvagi Scribi e Farisei che sedete sulla cattedra
di Mosè, e fate l'opera di Natan e Abiron, si conviene egli al vicario
di Cristo celesta pompa, e il vestire e le cavalcate? Non s'oda <i>partito della
Chiesa, la Chiesa guerreggia contro i Perugini, contro Bologna</i>. Non
è la Chiesa che combatte i Cristiani, ma il papa. Allora il papa si dirà e
sarà padre santo, padre di tutti, padre della Chiesa: nè ecciterà guerra
<span class="pagenum" id="Page_214">[214]</span>
fra' Cristiani, anzi le eccitate da altri accheterà colla censura apostolica
e colla maestà del papato».
</p>

<p>
I declamatori, e massime gli odierni, ammirano il <i>gran coraggio</i> del
Valla, ma noi diremmo piuttosto la <i>violenza</i>, con cui satireggia prelati e papi
e grandi che gli tardassero qualche favore. Nel dialogo dell'avarizia e della
lussuria flagella i cattivi predicatori, e specialmente i Minori Osservanti, e
in quello sull'ipocrisia tutti i frati, e il clero in generale: eppure accusato al
Sant'Uffizio, andò a Roma a giustificarsi, e ad Eugenio IV scrisse bassamente,
confessando aver ingiuriato lui e il concilio: e se da questo non
ottenne grazia, il nuovo papa Nicolò V lo accolse come scrittore apostolico,
gli diede incarichi letterarj, benchè il Poggio, altro critico maligno, dal Valla
provocato, cavasse da' costui scritti una sequela di proposizioni ereticali:
Calisto III lo elevò anzi a segretario apostolico, e morto tranquillamente nel
1465 fu sepolto nella basilica lateranense. Il suo libro fu poi messo all'Indice
dal concilio di Trento.
</p>

<p>
Tutto ciò pruova, non che si inclinasse già alla negazione protestante,
bensì che si confessavano gli abusi, e che senza pericolo li denunciavano
quelli che riferivansi alla forma, non mai alla sostanza.
</p>

<p>
E vaglia il vero, quando un potere non è contestato, e agli occhi di tutti
serba il carattere sacro, si può giudicarlo severamente eppur riverirlo, nè
reca scandalo il biasimo che sia portato sugli abusi non sull'essenza, e al
quale non affigge concetto distruttivo nè chi lo fa, nè chi lo riceve. Ben
altrimenti di quando, mancato il rispetto irriflessivo, si sottilizza il raziocinio,
e s'insinuano non solo il dubbio erudito o la incredula beffa, ma la
risoluta negazione.
</p>
</div>

<div class="chapter">
<p>
<span class="pagenum" id="Page_217">[217]</span>
</p>

<h2><a id="disc11"></a>
DISCORSO XI.
<br />
<span class="x-small">I PAPI POLITICI. ALESSANDRO VI. IL SAVONAROLA.</span>
</h2>

<p>
A mali siffatti, pur beato quando si trova ad opporre fervido zelo, soda
pietà, scienza matura! Nessun vorrà credere che lo spirito di verità e di santità,
immorante colla Chiesa in eterno, non apparisse allora. Principalmente
negli Ordini religiosi sorgeva chi ravvivasse il sentimento religioso, e tutti,
a chi cercasse, offrirebbero personaggi insigni per virtù e per scienza. Bernardino
da Siena per tutta Italia menava su' suoi passi la pace e la limosina,
e moltiplicò chiese, conventi, spedali, missionarj che spedì in ogni parte
del mondo. Bernardino da Feltre allettava il popolo coll'eloquenza e la
virtù, e col raccogliere i gemiti delle vedove e de' pupilli; propagò i monti
di pietà, allora appena introdotti da un Barnaba francescano a Perugia, per
salvare i bisognosi dagli usuraj (1494). Giacomo di Mombrandone, patriarca
delle Marche; Pier da Moliano e Antonio da Stroconio nell'Umbria; Pacifico
da Ceredano nel Novarese, Angelo da Chivasso, riverito principalmente
a Cuneo; Giacomo d'Illiria, frate presso Bari; Vincenzo d'Aquila dedito a
stupende austerità, e altri assai Francescani, ottennero culto. De' Domenicani
cercarono la riforma Antonio de' Marchesi di Roddi, vercellese, e sant'Antonino,
che eletto arcivescovo di Firenze, conservò la frugale regolarità
monastica, d'una mula accontentandosi per tutti i servigi, mentre il palazzo,
la borsa, i granaj teneva aperti a chiunque; e profondea nelle pesti e
ne' tremuoti; «contro a molti che dicono i prelati usare le pompe per essere
stimati, giunto a Roma con una cappa da semplice frate, con un mulettino
vile, con poca famiglia, era in tanta reputazione, che quando passava per la
via s'inginocchiava ognuno a onorare lui, assai più che i prelati con le belle
mule e con gli ornamenti de' cavalli e de' famigli»<a class="tag" id="tag260" href="#note260">[260]</a>. Fondò a Firenze il
ricovero delle orfane e vedove decadute, ed altre istituzioni che durano fin
oggi, o fin jeri, come i provveditori dei poveri vergognosi, anticipazione
de' Paolotti: e lasciò una <i>Summa theologica</i> di temperate conclusioni, che
passa ancora per delle meglio ordinate; e ch'egli stesso compendiò in italiano
ad uso de' confessori. Matteo Carrieri da Mantova, portentoso per richiamare
al cuore famose peccatrici, e coltivare nascenti virtù: catturato da un corsaro
<span class="pagenum" id="Page_218">[218]</span>
e ottenutane la libertà, la esibì a riscatto d'una signora, presa anch'essa
colla figlia; onde il pirata commosso rilasciò tutti i prigionieri (1450). Era
domenicano, come Costante da Fabriano, diviso fra lo studio, la preghiera e le
macerazioni, e che già vivo ottenne, direi, culto; Giovanni Licci da Palermo
che edificò quell'Ordine in cenquindici anni di vita; Sebastiano de' Maggi
di Brescia, che alle lodi di letterato rinunziò per attendere alla conversione
de' peccatori ed al rappacificamento de' nemici, massime a Genova, ove morì
nel 1494.
</p>

<p>
Francesco di Paola, istitutore de' Minimi, assunse per divisa la parola <span class="smcap">CHARITAS</span>;
non tacque il vero ai regnanti di Napoli; a Luigi XI di Francia, che
mandò a cercarlo nell'ultima sua malattia, annunziò che la vita dei re sta
come le altre in man di Dio e a questo si preparasse a renderla. A quella
Corte lo chiamavano <i>il buon uomo</i>, titolo che colà rimase a' suoi frati, e ad
una qualità di pere, di cui egli aveva portato l'innesto.
</p>

<p>
Francesca di Busso fu esempio delle matrone romane, massime ne' patimenti
per l'invasione di re Ladislao e nella peste; per trent'anni servendo
ai malati negli ospedali senza negligere le cure domestiche; infine istituì le
Oblate. Caterina da Pallanza, udendo a Milano il beato Alberto da Sarzana
predicare la passione di Cristo, a questo dedicò la sua verginità, e altre fanciulle
raccolse sul monte di Varese ad ascetica perfezione. Veronica, di poveri
parenti milanesi, costretta al lavoro continuo anche dopo entrata agostiniana,
la notte imparava da sè a leggere e scrivere, e fu da Dio graziata
d'insigni favori. Caterina, figlia d'un Fiesco di Genova vicerè di Napoli, costretta
a sposare un Adorno qual pegno di riconciliazione fra le due emule
famiglie, dopo dieci anni di paziente martirio, riuscì a convertire il marito;
servì i poveri nello spedale, e nelle pesti del 1497 e del 1501; consolata
da superne illustrazioni, lasciò opere, che per elevatezza e fervore emulano
quelle della sua contemporanea santa Teresa.
</p>

<p>
Luigia d'Albertone romana, Caterina Mattei di Racconigi, Maddalena Panatieri
di Trino, Caterina da Bologna, autrice delle <i>Sette armi spirituali</i>,
la carmelitana Giovanna Scopello di Reggio; Serafina, figlia di Guid'Antonio
conte d'Urbino, e moglie malarrivata di Alessandro Sforza signore di Pesaro;
Eustochia dei signori di Calafato a Messina, fondatrice del Monte delle Vergini;
Margherita di Ravenna, provata da Dio con penosissime infermità, fondatrice
della confraternita del Buon Gesù; Stefania Quinzani d'Orzinovi,
che le città s'invidiavano, e a cui il senato veneto e il duca di Mantova e
quel di Milano chiedeano direzione; Margherita di Savoja, vedova del marchese
di Monferrato che, offertole da Cristo d'essere provata colla calunnia o
la malattia o la persecuzione, tolse di subirle tutte,... sono un piccolo saggio
delle donne che infioravano il giardino di Cristo.
</p>

<p>
Ma la pietà di questi e de' troppi che ommettiamo non bastava a quella
riforma, che sarebbe dovuta venire dall'alto; come già vedemmo dal fondo
<span class="pagenum" id="Page_219">[219]</span>
della corruzione essere cavato il mondo per la forza di Gregorio VII, e per
lo zelo e gli esempj de' santi Francesco e Domenico.
</p>

<p>
All'alito di Dio e sotto l'ale del cristianesimo era sbocciata la società moderna;
e Dio, unica fonte d'ogni potestà, credevasi avere commesso l'esercizio
della temporale non meno che della spirituale al suo vicario in terra; il
quale, occupato delle anime, e di conservare integro il dogma e pura la morale,
aveva affidato una delle due spade all'imperatore; l'imperatore, unto
dal Cristo in terra, consideravasi come capo dei re, come rappresentante il
potere temporale della Chiesa in quella grande unità, la quale nell'ordine
religioso chiamavasi <i>cattolicismo</i>, e nell'ordine temporale <i>sacro romano impero</i>.
Concetto sublime, che sottraeva il mondo all'arbitrio della forza per
porlo in tutela della fede, piantava dominj non per conquista o per nascita,
ma per riverenza ed opinione; preveniva spesso le guerre mediante l'arbitrato
supremo, appoggiato alla minaccia delle scomuniche; sempre le rendeva
meno micidiali; garantiva i re e i popoli dai mutui attentati col chiamare
gli uni e gli altri a rendere ragione di loro condotta avanti ad un tribunale,
inerme eppure potentissimo perchè fondato sulla coscienza de' popoli, e resistendo
ai forti non in nome della rivolta, ma della sommessione che si deve
a Dio più che agli uomini.
</p>

<p>
Al sublime divisamento vedemmo quali ostacoli s'attraversassero, sicchè
rimasero male determinati i confini delle due autorità. I papi, per tutelarsi
in un'età guerresca e quando ogni potenza derivava dal possesso de' terreni,
dovettero procacciarsi un dominio temporale, ma tristo il guadagno che n'ebbero,
avvegnachè li mise più d'una fiata in punto di scambiare per supremazia
principesca quel ch'era tutela e arbitramento, affidato dalle coscienze,
e fondato in un regno che non è di quaggiù. Di rimpatto gl'imperatori pretendevano
dominare sopra i re, fare da tutori ai papi più che non fosse compatibile
coll'indipendenza de' primi e colla dignità del padre comune dei fedeli.
Di qui la diuturna contesa fra il pastorale e la spada, solo temporariamente
sospesa mediante transazioni che all'uno e all'altra impedivano di trascendere,
ma toglievano di spiegare intera la loro efficacia. Dopo le deplorate
scissure di Basilea e di Costanza, ove ambedue i partiti ebbero bisogno del
braccio dei re, questi, che aspiravano a concentrare in sè la pubblica potestà,
colsero quel destro, e reluttando alle antiche prerogative di Roma dissero:
«Noi conosciamo e sappiamo far il bene, meglio della Chiesa; noi non dobbiamo
dipendere da nessuno; nessuno vi dev'essere nei nostri Stati, che da
noi non dipenda».
</p>

<p>
Nella comune propensione di quel secolo a consolidare i principati sulle
rovine delle repubbliche e dei Comuni, anche i papi procacciarono più solertemente
negl'interessi temporali, o condotti dalla carne e dal sangue s'affissero
a dare opulenza e stato alle proprie famiglie, da un lato accarezzando i
potentati per averli conniventi alle loro aspirazioni, dall'altro spremendo i
<span class="pagenum" id="Page_220">[220]</span>
deboli. Al concilio di Basilea un oratore, quel desso che valse a fare eleggere
l'antipapa Felice, diceva: «Tempo già fu che io pensava sarebbe utile separare
affatto la podestà temporale dalla spirituale: ora mi convinco che la
virtù senza la forza è ridicola, che il papa romano senza il patrimonio della
Chiesa non rappresenta che un servo dei re e dei principi».
</p>

<p>
Ed uno de' politici meglio accorti, Lorenzo de' Medici, scriveva a Innocenzo
VIII esortandolo a rendersi forte coll'impinguare i suoi parenti.
«Non solo Vostra Santità è dispensata dalla modestia e dalla riserva in
faccia a Dio e agli uomini, ma potrebbesi biasimarla di non farlo, e attribuirlo
ad altri motivi. Lo zelo e il mio dovere obbligano la mia coscienza a
rammentare a Vostra Santità che nessuno è immortale; che un papa ha
tanta importanza quanta vuole averne, e poichè non può rendere ereditaria
la sua dignità, non può dire suoi se non gli onori e i benefizj che fa ai
suoi»<a class="tag" id="tag261" href="#note261">[261]</a>.
</p>

<p>
Lorenzo era ispirato da interesse personale, ma avrebbe fatta dichiarazione
così esplicita se tale non fosse stata l'opinione comune? Era il tempo
che si ergevano tutti i principati sulle ruine delle tarlate repubbliche, e il
papa seguiva l'andazzo col rinvigorirsi anch'esso. Inoltre le potenze fissavano
cupidi occhi sullo Stato romano; onde fattone quistione non di diritto,
ma di forza, i papi poteano adoprarsi ad acquistarlo come gli altri, e contro
gli altri proteggerlo.
</p>

<p>
L'esiglio avignonese avea fatto sentire più che mai la necessità che il papa
stesse in terra indipendente, e quindi il bisogno di convalidare e crescere il
suo dominio. Martino V ed Eugenio IV si valsero del modo di guerra allora
usitato, cioè de' condottieri, per sottomettere le città rivoltose. Nicolò V tentò
un tratto confederar tutti gli Stati d'Italia per opporli ai Turchi, che aveano
presa Costantinopoli il 29 maggio 1453, e riuscì a conchiudere la pace di Lodi;
ma questa assicurava i varj dominanti, non li federava per l'offesa e la difesa.
Internamente la congiura del Porcari aveva offerto pretesto ai papi d'integrare
il proprio dominio su Roma, annullando l'autorità popolare dei capi di rioni.
</p>

<p>
Quest'assoggettamento bisognava estenderlo a tutto lo Stato, reprimendo
l'anarchico arbitrio de' signorotti che se lo divideano, e a ciò mirarono tutti
i papi successivi, annaspando una politica non immune di violenze e di
frodi, a cui dà risalto il carattere ond'erano rivestiti. Nella congiura de' Pazzi,
prelati cospirarono ad assassinare i Medici in chiesa, e il popolo in vendetta
appiccava fino un arcivescovo; pruova di deperita religiosità, ancor
più della violenta diatriba, in quell'occasione avventata a Sisto IV, credesi
da Gentile de' Becchi vescovo d'Urbino. Sebbene non crediamo che
questo pontefice partecipasse a tale assassinio, nè i tant'altri gravami contro
la sua memoria, forza è dire che esercitò trista politica; a titolo di mettere
in pace l'Italia per armarla contro i Turchi, sparnazzò scomuniche, massime
contro i Veneziani; sostenne la cadente libertà fiorentina contro l'usurpazione
<span class="pagenum" id="Page_221">[221]</span>
dei Medici, ed aspirò all'indipendenza italiana, ma mostrandosi ambizioso
e corrotto, disgustò anche i repubblicani, e mentre non attutì le irrequietudini
intestine, lasciò che i rigori dell'Inquisizione si trapiantassero
dalla Spagna nel paese nostro: per fare denari non abborrì da strani mezzi;
creò nuovi uffizj da vendere, impose l'esoso dazio sul macinato, decime sui
prelati: elevò impudentemente i parenti suoi, concesse perfino ad Alfonso,
bastardo di re Fernando d'Aragona, appena di sei anni, l'arcivescovado di
Saragozza.
</p>

<p>
Nè più saviamente si maneggiarono i suoi successori, l'andamento delle
fortune d'Italia alterando per collocare, stabilire, dotare i loro figliuoli o
nipoti; e guardandosi come capi dello Stato, più che capi della Chiesa.
Non riscossi dalle minaccie di Basilea e Costanza addormentavansi nella
sicurezza del possesso, e lasciavano nella stessa metropoli del cattolicismo
preponderare lo spirito secolaresco. I cardinali aveano facoltà di imporre
condizioni nel conclave al futuro pontefice, ma Innocenzo VI avea dichiarato
che nessun giuramento anteriore all'elezione può restringere l'autorità
pontifizia, atteso che, sede vacante, alla Chiesa non compete altro diritto
che di eleggere il successore. Morto Sisto IV, i cardinali stesero una costituzione,
ma tutta a loro mero vantaggio; non avessero meno di quattromila
zecchini d'entrata; non rimanessero colpiti da censure o scomuniche o giudizj
criminali, se non colla sanzione di due terzi del sacro collegio; non oltrepassassero
il numero di ventiquattro, un solo de' quali potesse essere della
famiglia del papa.
</p>

<p>
Siamo contenti di non esser obbligati a raccontare il regno di Innocenzo
VIII, salito papa col promettere, e connivendo a indegni favoriti che
di tutto faceano bottega.
</p>

<p>
Allorchè questi morì nel 1492, si manifestò più che mai nella cristianità il
bisogno di riformare la Chiesa; «Lionello vescovo di Concordia n'espresse
davanti ai cardinali il voto nel giorno che entrarono in conclave, in un magnifico
discorso rappresentando come la romana, madre e radice della Chiesa
universale, cadesse di giorno in giorno in maggiore dispregio; estremo il
lusso del clero; i principi cristiani accanniti gli uni agli altri fino a distruggersi.
Il dolore della figlia di Sionne è grande come il mare. Rimedio sia
l'eleggere un pontefice santo, istruito, valente. Tutta la Chiesa ha gli occhi
sopra di voi; ne aspetta un capo che, col buon odore del suo nome, attiri
i fedeli alla salute; fedele come san Giacomo, ortodosso come san Paolo,
che dalla Babilonia dell'apocalisse spinga la Chiesa verso i testimonj dell'Eterno»<a class="tag" id="tag262" href="#note262">[262]</a>.
</p>

<p>
L'eletto fu Alessandro VI<a class="tag" id="tag263" href="#note263">[263]</a>; e il nome basterà per quelli che accettano
bell'e fatte le opinioni. Trovava egli ancora il paese sovvertito dagli Orsini e
dai Colonna, coprenti l'ambizione personale sotto i titoli di Guelfi e Ghibellini;
ed egli vi mosse guerra risoluta, come ai Varani e Fogliani che possedeano
<span class="pagenum" id="Page_222">[222]</span>
le Marche: ai Della Rovere, signori di Sinigaglia, ai Montefeltri di Urbino
e di Gubio, ai Vitelli di Civita di Castello, ai Baglioni di Perugia, agli
Sforza di Pesaro, ai Malatesta di Rimini, ai Riario di Imola, ai Manfredi di
Faenza, ai Bentivoglio di Bologna; tutti in gara di violenze e di tradimento,
e che promossero o favorirono la funesta calata de' Francesi con Carlo VIII,
a cui Alessandro si opponea. Che se come uomo rimase tipo d'una più
romanzesca che storica scelleraggine, egli salito pontefice a sessantun anno;
se, mentre da capitano andava a combattere i Savelli, gli Orsini, i Colonna,
lasciava il governo a sua figlia Lucrezia Borgia, fin coll'arbitrio d'aprire
le sue lettere: se Cesare Borgia, eroe del delitto, infamato dalle lodi attribuitegli
dal Machiavello, chiarì quanto potesse osare un figlio di papa, e in
conseguenza quanto fosse opportuno il celibato de' preti: Alessandro come
pontefice emanò savie costituzioni; colla sì ingiustamente beffata delimitazione
delle terre scoperte prevenne i conflitti della Spagna col Portogallo
nel nuovo mondo; i contemporanei s'accordano a lodarlo d'avere tarpate
le minute tirannidi, e molti confessano, come fu detto di Tiberio, che
in lui andavano pari i vizj e le virtù. Dove non veglino i tirannici ordinamenti
che la cristianità sconosce, neppure l'inettitudine o la malvagità d'un
capo abolisce la bontà delle istituzioni e la consistenza degli intenti<a class="tag" id="tag264" href="#note264">[264]</a>.
</p>

<p>
Rinunziando a discolpe, che potrebbero scambiarsi per giustificazioni<a class="tag" id="tag265" href="#note265">[265]</a>,
torciamo dal genio delle tenebre verso un angelo di luce.
</p>

<p>
Qual Italia abbiamo? Le idee pagane sono in piena rifioritura: si rovistano
gli avanzi di libri, di statue, di fabbriche; sulle antiche si modellano le opere
nuove, a scapito dell'originalità e della naturalezza; l'autorità d'un filosofo o
d'un poeta reggesi in bilancia con quella della Scrittura e d'un santo padre,
fino a insegnare, Cristo dice così, Aristotele e Platone dice colà; la sottigliezza
scolastica offusca la ragione col pretesto di illuminarla; la sublimità
platonica invanisce in delirj teosofici; si magnificano solo le virtù pagane, e
i nomi di greci e romani surrogansi a quelli ricevuti nel battesimo.
</p>

<p>
In quella civiltà cresciuto e fattosene adoratore, Lorenzo De' Medici cantò
inni sacri per compiacere sua madre, e osceni carnascialeschi per compiacere
alle brigate; e moriva circondato da tutto il fasto d'una Corte popolana, fra
capi d'arte antichi, o moderni che gli emulavano; fra libri cercati di lontanissimo;
fra olezzi di fiori, tratti dall'India; fra delicature tributategli da tutto
il mondo. Ma i suoi sguardi su che si fissavano in quel memore punto? Sopra
un crocifisso di legno rusticamente intagliato, stretto fra le mani d'un frate.
Era frà Girolamo Savonarola. Nato di buona gente a Ferrara, già da fanciullo
amava la solitudine; nelle campagne fin colle lacrime esalava la piena
dell'affetto, e al Signore diceva: <i>Notam fac mihi viam in qua ambulem,
quia ad te levavi animam meam</i>. Educato all'aristotelica, a Firenze verge
ai Platonici e al misticismo, ma da' traviamenti lo rattiene l'ammirazione sua
verso san Tommaso, per omaggio al quale entrò nell'Ordine dei Domenicani,
<span class="pagenum" id="Page_223">[223]</span>
adottandone il vero spirito nell'astinenza, nell'obbedire, nell'adempiere
a' più umili uffizj. Abbandonato fin ciò che prediligeva, alcuni libri e immagini,
portava abitualmente un piccolo cranio d'avorio, che gli rammentasse
il nulla delle onorificenze umane, e passava di città in città predicando,
esortando, commentando, consigliando, confessando. Venuto nell'alta
Italia, queste eccelse montagne coronate di ghiacci, quasi bastite erette da
Dio a difesa di paese prediletto, e i colli degradanti in limpidi laghi o
in pianure sconfinate l'incantavano; sicchè fermandosi dalla pedestre peregrinazione,
sedeva sotto qualche albero guardando, e cercava nella memoria
alcun versetto di salmo che esprimesse gli affetti onde sentivasi inondato.
Nei dubbj del pensiero, nelle fiacchezze della volontà pregava, pregava. Fatto
nel 1488 priore del convento di san Marco in Firenze, poc'anzi riformato
dal santo arcivescovo Antonino, si mostrò severo coi traviati quanto mite coi
ravveduti; e parendogli che da Dio gli fosse ispirato il modo con cui dovesse
favellare, tonava contro l'universale pervertimento. Predicava egli
sotto un gran rosajo damasceno, e malgrado la debile voce e l'accento lombardo,
l'uditorio gli crebbe tanto, che dovette trasferirsi in Duomo.
</p>

<p>
Oratori avidi d'applausi, con iscolastiche argomentazioni, scienza profana,
frasi armoniose, blandivano a que' popoli, fortunati di soavi aure, piene
di vita, d'una civiltà sviluppata ne' materiali godimenti, sotto principi senza
pari nel fasto e nel buon gusto, onorati e cerchi da re lontani, cantati dai
poeti, inneggiati dal popolo.
</p>

<p>
Chi oserebbe rompere quel concerto di encomj e di gioja? Il Savonarola,
che non conosce civiltà senza della virtù, e che, unendo la persuasa e fino
entusiastica devozione di frate alla franchezza di tribuno, comincia a gridare,
Sventura, sventura: e a declamare contro i viluppi d'una politica subdola,
le profanità degli artisti, l'abominazione introdottasi nel santuario. Ed esclamava:
«Tristo chi si vende al mondo! guai ai padri che allevano alla peggio
i loro figliuoli! guai ai governanti che opprimono i popoli e ne fomentano
le dissensioni, e gl'istinti malevoli e l'odio alla verità! guai ai cittadini e
mercanti che non considerano se non il guadagno, come le donne agognano
alle futilità, i villani al furto, i soldati alle bestemmie! guai ai prelati che,
invece di menare il loro gregge a pastura intemerata e fresca, l'avviano seco
alle fonti avvelenate! guai ai preti che scialacquano i beni della Chiesa, destinati
ai poveri! guai ai sapienti che ignorano le verità della fede o si stomacano
della semplicità del catechismo! guai agli artisti che, per amore dell'arte,
perdono la fede, sagrificano il costume! guai ai maestri che spiegando
autori pericolosi, avvezzano alla lubricità, prima che nelle Università si
divaghino in una logica petulante, nella arroganza dell'argomentazione,
surrogata al buon senso e al vangelo!»
</p>

<p>
Non sapeva egli perdonarla a que' predicatori, che fanno gemere e piangere
e stupire, ma non correggono nè emendano, ed eccitano emozione
<span class="pagenum" id="Page_224">[224]</span>
femminea, anzichè salutare fervore; invece del vangelo annunziano baje,
spacciano pruriginose novità, volendo emulare la poesia di Virgilio o la
scienza di Platone, la soavità d'Isocrate o l'impeto di Demostene; avviluppano
Cristo nelle passioni umane; tolgono le distinzioni fra il cristianesimo
e il paganesimo: delle futilità de' filosofi e della sacra scrittura fanno
un miscuglio, e questo vendono su pei pergami, mentre le cose di Dio e della
fede lasciano da banda.
</p>

<p>
«Questa pecora smarrita (diceva) Cristo l'ha perduta: il buon prete la
ritruova, e deve renderla a Cristo; ma il malvagio la blandisce e la scusa, e
le dice: So che non si può sempre vivere castamente e astenersi dal peccato;
e così l'allontana più sempre da Cristo, e le fa perdere la testa e la tiene
per sè. Io non nomino alcuno, ma la verità bisogna dirla. Se sapeste quel
ch'io so! cose schifose, cose orribili; e ne fremereste, ed io non so frenare
le lacrime pensando che i cattivi pastori si fanno mezzani per condurre l'agnella
in bocca del lupo. Non serve che preti e frati vadano ogni giorno a
piazzeggiare, e fare visita alle comari, ma che studiino la Bibbia. Dopo notti
passate nel vizio, che vuoi tu fare della messa?»
</p>

<p>
«Le scienze (diceva ancora) bisogna adoprarle per dimostrare la fede, ma
prendere la fede in semplicità, non dissiparsi in dissertazioni e ciancie, ma
studiare la Bibbia e i Padri». Ed egli infatto alla Bibbia si appoggia
continuamente; in nome e colle espressioni di quella, minaccia o loda, esalta
fulmina; e crede che, nel senso mistico, si applichi non solo ai fatti generali
della storia, ma anche ai particolari di ciascun tempo, qualora la Grazia
ajuti a combinare i testi.
</p>

<p>
E più che al dogma, nella predicazione bada egli alla pratica; e tanto
fino politico, quanto poco lo fu Lutero, vede gli imminenti pericoli, sa le
notizie, vuole stabilire la repubblica evangelica, l'eguaglianza di ricchi e
poveri. A differenza del Machiavello, sa che forza ed armi non bastano
dove così profonda è la depravazione: il male sta nell'anima; questa bisogna
rigenerare, e il miracolo sarà fatto. E professando la virtù essere
necessario fondamento d'ogni libertà, e arte della tirannia pervertire i costumi,
doleasi che per questa via le antiche repubbliche italiane «sobrie e
pudiche», s'andassero precipitando nella tirannide; e proclamava che buon
governo e moralità vanno inseparabili.
</p>

<p>
Perciò, quando Lorenzo de' Medici lo chiamò al letto della sua agonia, dicono
che il frate gli ponesse come patto dell'assoluzione il restituire a Firenze
la proprietà migliore, la libertà.
</p>

<p>
Come altri pretesi redentori d'Italia, mirò con compiacenza l'invasione di
Carlo VIII, salutando i Francesi quai liberatori, e godette che per opera loro
fossero cacciati i tiranni di Firenze: ma quando essi abusavano della vittoria,
affacciossi a Carlo, e gli indirizzò quel che più sgarba ai potenti, la verità; e
perchè quel re s'inchinava a lui davanti, e' gli mostrò un crocifisso dicendo:
<span class="pagenum" id="Page_225">[225]</span>
«Non venerare me, ma questo, che ha fatto il cielo e la terra, ch'è re dei
re, e manderà a rovina te con tutto il tuo esercito se non desisti dalla crudeltà».
Come Carlo partì, fece stabilire a Firenze il regno di Cristo, cioè
il governo a popolo, e parve l'idolo della città, alla vigilia di divenirne l'esecrazione.
</p>

<p>
Noi non abbiamo a qui discorrere de' suoi fatti politici e governativi, benchè
fossero tanta cagione delle sue ultime vicende. Solo diciamo come le sue prediche
fossero benedette di frutto stupendo; e per un momento parve che la
Firenze del Pulci, delle giostre, de' carri carnascialeschi, fosse mutata in una
città di santi. Dalle ville che popolano il Val d'Arno e le pendici dell'Apennino,
affluivano contadini; e appena le porte si schiudessero, precipitavansi
nella città, dove trovavano accoglienza e nutrimento dalla eccitata carità.
Giovani, donne, fanciulli, vecchi, d'ogni classe, con giubilo devoto affollavansi
ad aspettare le prediche del frate, ognuno queto al suo posto, con un
lumicino per leggere l'uffizio o libri devoti; e non s'udiva uno zitto; se non
che a tempo a tempo alcuno sorgeva ad intonare una laude, alla quale rispondeasi
a vicenda: e le tre, le quattr'ore attendevano sinchè il frate venisse
a spargere la parola or minacciosa, or confortante. Pareva proprio una primitiva
Chiesa, dice un contemporaneo; dapertutto un conversare pieno di
carità, un guardarsi, incontrandosi, con letizia inestimabile, fossero pure forestieri,
bastando ch'erano figliuoli di quel gran padre: per le vie e pel
contado non più canzoni e vanità, ma cantici spirituali, e per le strade vedeansi
le madri andar recitando l'uffizio co' figliuoli, a modo de' religiosi;
alle mense, fatta la benedizione, si leggeva qualche libro devoto; non si
vendea più carne i giorni proibiti: la sera i giovani accoglievansi al focolare
paterno a recitare il rosario; le donne ripresero la modestia nel vestire;
sino i fanciulli chiesero dal magistrato regolamenti per proteggere il buon
costume. Gli uomini viziosi s'asteneano, per paura d'essere additati dai fanciulli,
come le donne addobbate in foggie disoneste. Voleano divertirsi? Adunavansi
a brigatelle di venti o trenta, in qualche deliziosa postura; e comunicatisi,
consumavano la giornata cantando salmi, o in pii sermoni, o recando
in processione la Madonna e il Bambino: e le domeniche, côlti rami d'ulivi,
uscivano sui prati e ripeteano laudi che il frate avea composte, adattandovi
arie dedicate già alla frivolezza e all'immoralità.
</p>

<p>
Più si abbondava nelle opere di carità; faceasi venire grano a sollievo
della carestia dominante; si eresse un monte di pietà per riparare alle
usure; moltiplicaronsi altri atti che attiravano lo scherno de' gaudenti, i
quali chiamavano costoro stroppiccioni, piagnoni, frati.
</p>

<p>
Al Savonarola doleva che la letteratura e le arti avessero preferito le
vie di Betsabea a quelle di Betlem; lo studio della natura e dell'antico al
sentimento intimo; e si ostentassero nudità fino sugli altari, come ne' versi
le divinità e i sensi pagani usurpavano il luogo a Cristo e alla pensierosa
<span class="pagenum" id="Page_226">[226]</span>
severità, quasi volesse farsi rivivere ciò che è defunto, e per sempre. Perocchè
le belle arti, rinnovellatesi non a nome dell'idea, ma della pratica e
del bello plastico, si erano rivoltate contro il medioevo a nome dell'antichità;
prima vagheggiando i prestigi classici, poi dimenticando la sostanza
per la veste, e surrogando il gusto all'entusiasmo. Il Savonarola cercò istituire
scuole o congregazioni, onde ricondurle nel santuario, dove erano
sbocciate; e a quell'anima entusiasta, sotto il bel cielo d'Italia, nella città
altrice delle arti, come dovea sorridere il pensiero di rigenerarle, e di ricollocare
la bellezza in grembo all'Eterno, dal quale essa deriva! Molti
artisti convertironsi a lui, non già per distruggere e abolire il bello, come
fecero i Protestanti, ma per consacrare il pennello, lo scalpello, il bulino
a soggetti edificanti.
</p>

<p>
Anzi il Savonarola osò per amore un fatto, che troppo fu ripetuto per ira
in altri paesi. I giovinetti, ch'egli educava nella pia austerità mandò attorno
per la città a farsi dare libri sconci o di sorte, laide immagini, tessuti
lascivi, canzoni amatorie, ritratti di bellezze divulgate, e di tutte queste <i>vanità</i><a class="tag" id="tag266" href="#note266">[266]</a>
il giorno di berlingaccio del 1498 fu fatta una gran catasta in piazza
e postovi fuoco a suon di trombe e di canzoni. I savj secondo il secolo ne
presero scandalo, e dicevano sarebbonsi potute vendere, e col denaro fare
limosina; «come dissero già (riflette il Nardi) i mormoratori del prezioso
unguento sparso da quella devota donna sopra i piedi di Cristo; non considerando
che i filosofi pagani e gli ordinatori delle polizie, e Platone specialmente,
scacciavano tutte quelle cose che oggi sono vietate più severamente
dalla cristiana filosofia».
</p>

<p>
Del clero massimamente rimproverava frà Girolamo l'indegno vivere, e il
non credere che nel sacramento sia Cristo, cioè l'accostarvisi indegnamente.
«Fatti in qua, ribalda Chiesa, dice il Signore; io ti avea dato le belle
vestimenta, e tu ne hai fatto idolo: i vasi desti alla superbia, i sacramenti
alla simonia; nella lussuria sei fatta meretrice sfacciata; tu sei peggio che
bestia; tu sei un mostro abbominevole. Una volta ti vergognavi de' tuoi peccati,
ma ora non più. Una volta i sacerdoti chiamavano nipoti i loro figliuoli;
ora non più nipoti ma figliuoli, figliuoli per tutto. Tu hai fatto un luogo
pubblico, hai edificato un postribolo per tutto. Che fa la meretrice? Ella
siede in sulla sedia di Salomone, e provoca ognuno; chi ha denari passa, e
fa quel che vuole; chi cerca il bene è scacciato via. O Signore, Signore, non
vogliono che si faccia il bene. E così, o meretrice Chiesa, tu hai fatto vedere
la tua bruttezza a tutto il mondo, e il tuo fetore è salito al cielo. Tu hai
moltiplicato le tue fornicazioni in Italia, in Francia, in Ispagna, per tutto.
Ecco che io stenderò le mie mani, dice il Signore; io ne vengo a te, ribalda,
scellerata: la mia spada sarà sopra i tuoi figli, sopra il tuo postribolo, sopra
le tue meretrici, sopra i tuoi palazzi: e sarà conosciuta la mia giustizia. Il
cielo, la terra, gli angeli, i buoni, i cattivi ti accuseranno, e non vi sarà
persona per te, io ti darò in mano di chi ti odia»<a class="tag" id="tag267" href="#note267">[267]</a>.
</p>

<p>
<span class="pagenum" id="Page_227">[227]</span>
E altre volte: «Quand'io penso alla vita dei sacerdoti, mi bisogna piangere.
O fratelli e figliuoli miei, piangete sopra questi mali della Chiesa, acciò
il Signore chiami a penitenza i sacerdoti. La chierica mantiene ogni scelleratezza.
Comincia pure da Roma: e' si fanno beffe di Cristo e dei santi: sono
peggio che Turchi, peggio che bovi. Non solamente non vogliono patire per
Dio, ma vendono perfino i sacramenti. Oggi vi sono sensali sopra i benefizj,
e si vendono a chi più ne dà. Credete che Dio voglia più sopportarlo? Guai,
guai all'Italia e a Roma! venite, venite, sacerdoti; venite, frati miei: vediamo
se possiamo resuscitare un poco l'amore di Dio»<a class="tag" id="tag268" href="#note268">[268]</a>.
</p>

<p>
E vi applicava quel che Amos diceva contro i sacerdoti ebrei: «La nostra
Chiesa ha di fuori molte belle cerimonie in solennizzare gli ufficj
ecclesiastici, con belli paramenti, drappelloni e candellieri d'oro e d'argento,
e tanti bei calici che è una maestà. Tu vedi là quei prelati con
mitre d'oro e di gemme preziose in capo, con pastorali d'argento e piviali
di broccato, cantare bei vespri e messe, con tante cerimonie e organi e
cantori, che tu stai stupefatto; e pajonti costoro uomini di grande gravità
e santimonia, e non credi ch'e' possano errare, ma ciò che dicono e
fanno s'abbia a osservare come l'evangelo. Gli uomini si pascono di
queste frasche, e rallegransi in queste cerimonie, e dicono che la Chiesa
di Cristo Gesù non fiorì mai così bene, e che il culto divino non fu
mai sì bene esercitato quanto al presente, e un gran prelato disse che la
Chiesa non fu mai in tanto onore, nè i prelati in tanta reputazione; e che
i primi erano prelatuzzi, perchè umili e poverelli, e non avevano tanti
grassi vescovadi nè tante ricche badie, come i nostri moderni. Erano prelatuzzi
quanto alle cose temporali, ma erano prelati grandi, cioè di gran virtù
e santimonia, grande autorità e reverenza ne' popoli, sì per la virtù, sì pei
miracoli che facevano. Oggidì i Cristiani che sono in questo tempio, non si
gloriano se non di frasche; in queste esultano, di queste fanno festa e tripudiano;
ma interverrà loro quello ch'io vidi, che il tetto rovinerà loro
addosso, cioè la gravità de' peccati delle persone ecclesiastiche e de' principi
secolari cadrà sul loro capo, e ammazzeralli tutti in sul bello della festa, perchè
si confidano troppo sotto questo tetto.
</p>

<p>
«I demonj ed i prelati grandi, perchè hanno paura che i popoli non
escano loro dalle mani e non si sottraggano dall'obbedienza, hanno fatto
come fanno i tiranni delle città: ammazzano tutti i buoni uomini che temono
Dio, o li confinano, o li abbassano che e' non hanno uffizj nella città;
e perchè non abbiano a pensare a qualche novità, introducono nuove feste
e nuovi spettacoli. Questo medesimo è intervenuto alla Chiesa di Cristo:
primo, essi hanno levato via i buoni uomini, i buoni prelati e predicatori,
e non vogliono che questi governino: secondo, hanno rimosso tutte le buone
leggi, tutte le buone consuetudini che avea la Chiesa, nè vogliono pure ch'elle
si nominino. Va, leggi il Decreto; quanti belli statuti, quante belle ordinazioni
<span class="pagenum" id="Page_228">[228]</span>
circa l'onestà de' cherici, circa le vergini sacre, circa il santo matrimonio,
circa i re e i principi come e' s'hanno a portare; circa l'obbedienza
de' pastori; va, leggi, e troverai che non s'osserva cosa che vi sia scritta; si
può abbruciare il Decreto, che gli è come se non ci fosse. Terzo, hanno introdotto
loro feste e solennità per guastare e mandare a terra le solennità
di Dio e de' santi.
</p>

<p>
«Se tu vai a questi prelati cerimoniosi, essi hanno le migliori paroline
che tu udissi mai; se ti conduoli con essoloro dello stato della Chiesa presente,
subito e' dicono: <i>Padre, voi dite il vero, non si può più vivere se Dio
non ci ripara</i>. Ma dentro poi hanno la malizia, e dicono: <i>Facciamo le feste
e le solennità di Dio feste e solennità del diavolo, introduciamo queste
coll'autorità nostra, col nostro esempio, acciocchè cessino e manchino le
feste di Dio, e sieno onorate le feste del diavolo</i>. E dicono l'uno all'altro:
<i>Che credi tu di questa nostra fede? Che opinione n'hai tu?</i> Risponde quell'altro:
<i>Tu mi sembri un pazzo; è un sogno, è cosa da femminucce e da
frati. Hai tu mai visto miracoli? Questi frati tutto il dì minacciano, e dicono,
e' verrà, e' sarà; e tutto il dì ci tolgono il capo con questo loro profetizzare.
Vedi che non sono venute le cose che predisse colui. Dio non manda
più profeti, e non parla con gli uomini; s'è dimenticato de' fatti nostri, e
però gli è meglio che la vada così, e che governiamo la Chiesa come abbiamo
cominciato</i>. Che fai tu dunque, Signore? Perchè dormi tu? Levati su, vieni
a liberare la Chiesa tua dalle mani dei diavoli, dalle mani de' tiranni, dalle
mani de' cattivi prelati; non vedi tu che la è piena d'animali, piena di leoni,
orsi e lupi, che l'hanno tutta guasta? Non vedi tu la nostra tribolazione?
Ti se' dimenticato della tua Chiesa, non l'hai tu cara? ell'è pure la sposa tua!
non la conosci tu? È quella medesima, per la quale discendesti nel ventre
di Maria; per la quale patisti tanti obbrobrj; per la quale volesti versare il
sangue in croce. Vieni, e punisci questi cattivi, confondili, umiliali, acciocchè
noi più quietamente ti possiamo servire»<a class="tag" id="tag269" href="#note269">[269]</a>.
</p>

<p>
Nè già disapprovava egli i possessi temporali degli ecclesiastici, ma il tristo
uso che faceano delle ricchezze<a class="tag" id="tag270" href="#note270">[270]</a>; e violento diveniva quando toccasse i
vizj di Roma, sicchè per verità poco divario corre fra quel suo linguaggio e
quel di Lutero; anzi, alcuni di coloro che guastano il bene coll'esagerarlo,
coniarono allora medaglie, ove a Roma vedeasi soprastare una mano col
pugnale e la legenda <i>Gladius Domini super terram cito et velociter</i><a class="tag" id="tag271" href="#note271">[271]</a>.
</p>

<p>
Intanto coi libri de' letterati e colle corrispondenze dei mercanti di Firenze
divulgavasi il nome del Savonarola; «perfino d'Alemagna (diceva esso) ci vengono
lettere dei seguaci che va acquistando la <i>nuova</i> dottrina». Riconosceva
dunque egli stesso una nuova dottrina, la quale porse titolo d'accusarlo al
pontefice, ch'era Alessandro VI. Questi, pauroso d'uno scisma, più volte
l'ammonì, poi gli attaccò processo d'eresia, e gli interdisse di predicare. Il
Savonarola non pensava staccarsi dalla Chiesa, e scrisse al papa: «La Santità
<span class="pagenum" id="Page_229">[229]</span>
Vostra si degni indicarmi quale tra le cose che dissi e scrissi io deva
ritrattare, e subitissimo il farò». Non impugnava dunque l'autorità delle
somme chiavi, ma poichè allora le teneva un pontefice, che coi costumi
proprj e de' suoi deturpava una cattedra, onorata da tanti sapienti e tanti
virtuosi, il Savonarola sostenne fosse stato eletto iniquamente, e braveggiò
la scomunica, dicendo, che se ingiusta non obbliga<a class="tag" id="tag272" href="#note272">[272]</a>, che il papa potè
essersi ingannato.
</p>

<p>
Scrisse ai principi, testificando «<i>in verbo Domini</i>, che questo Alessandro
non è papa, nè può esser ritenuto tale; imperciocchè, lasciando da parte il
suo scelleratissimo peccato della simonia, con cui ha comperato la sedia papale,
ed ogni dì a chi più ne ha vende i benefizj ecclesiastici, e lasciando
gli altri suoi manifesti vizj, io affermo ch'egli non è cristiano, e non crede
esservi alcun Dio», ed esortava i principi a raccoglier il concilio in luogo
<i>atto e libero</i>, dov'egli tutto ciò proverebbe.
</p>

<p>
Alessandro VI volle ancora scorgervi piuttosto trascendenza di zelo che
vera malizia: e per lasciargli aperta la via al pentimento, non lo dichiarò
eretico, bensì <i>sospetto d'eresia</i>, e cercò che la Signoria lo inducesse a chiedere
l'assoluzione, la quale esso non gli negherebbe, come in appresso gli
renderebbe anche il predicare<a class="tag" id="tag273" href="#note273">[273]</a>.
</p>

<p>
Ma frà Girolamo, fin nell'ultimo suo discorso esclamava: «Bisogna rivolgersi
a Cristo che è la causa prima, e dire: <i>Tu sei il mio confessore, vescovo
e papa: provvedi tu alla Chiesa che rovina</i>. — O frate, tu debiliti la podestà
ecclesiastica. — Questo non è vero: io mi sono sempre sottoposto e mi sottopongo
anche ora alla correzione della romana Chiesa: non la debilito
punto, anzi l'aumento. Ma io non voglio stare sotto la potestà infernale; ed
ogni potestà che va contro al bene non è da Dio, ma dal diavolo».
</p>

<p>
E spesso ripeteva che un giorno <i>darebbe volta alla chiavetta</i>, e griderebbe,
<i>Lazare, veni foras</i>; accennando al concilio, a cui s'appellava, e che
non da lui solo, ma da molti era considerato come unico rimedio ai disordini
della Chiesa. E questo chiedere la riforma per mezzo del concilio era
tanto più comune dacchè in quel di Costanza erasi stabilito di radunar
la Chiesa ogni dieci anni. Nel processo del Savonarola v'è l'esamina di un
Giovanni Combi, che dice: «Sono giorni circa quaranta, che, trovandomi a
casa ozioso, mi venne in animo di mandar allo imperatore il libro del
<i>Trionfo della fede</i> fatto da frà Girolamo, avendo inteso ch'era bello libro,
e mandavalo allo imperatore come a uomo dotto e che si diletta di cose
simili. E così feci una lettera a S. M. nella quale narravo come il detto frà
Girolamo era gran profeta, e prediceva cose future, massime la conversione
de' Turchi, la ruina d'Italia e la renovazione della Chiesa. E che non era
dubbio la Chiesa stava male, come S. M. può ben sapere, e che a S. M.
prefata s'apparterrebbe remediare, come si faceva pei tempi passati, per
mezzo de' concilj. Di poi andai con tal mia lettera a San Marco, non per
<span class="pagenum" id="Page_230">[230]</span>
trovare frà Girolamo, ma per fare scrivere tal mia lettera in latino: e trovati
frà Silvestro e Girolamo Benivieni, la lessi loro. Di poi la lasciai a
Girolamo Benivieni perchè la facesse latina; e lui così mi promise di fare.
Di poi a tre giorni andai a San Marco, e mi ha detto che io facessi motto a
frà Girolamo che mi voleva parlare. E così andai a lui, ed inginocchiatomegli
dinanzi, e' mi disse: «Io ho visto la bozza della tua lettera allo imperatore:
sia contento non l'avere per male». Poi soggiunse: «La sta secondo
il gusto mio e poco manca». E che voleva aggiungere alcune parole, e
darmi copia di una lettera che aveva scritto al papa, perchè ve la inchiudessi.
Ed io risposi essere contento a tutto, ecc.».
</p>

<p>
Ma poichè il frate procedea più sempre fino a non voler riconoscere altre
autorità che di Dio e della propria coscienza, stimolato dalle nimistà cittadine,
dalla gelosia d'altri monaci, e massime di frà Mariano da Genazzano,
che in predica intitolava il Savonarola ebreone, ribaldone, ladrone, il papa
rinnovò la scomunica «perchè alle apostoliche ammonizioni e comandamenti
non ha obbedito», e vietava di ajutarlo, frequentarlo e lodarlo «siccome
scomunicato e sospetto d'eresia».
</p>

<p>
I suoi discepoli, anche colla pruova del fuoco, si profersero a sostenere
contro frati Francescani<a class="tag" id="tag274" href="#note274">[274]</a>, 1º che la Chiesa di Dio ha bisogno d'esser rinnovata;
2º ch'essa verrà percossa; 3º dopo i flagelli essa e Firenze saran
rinnovate e prospere; 4º gl'infedeli si convertiranno in Cristo; 5º queste
cose si compiranno ai giorni nostri; 6º la scomunica contro frà Girolamo
è nulla; 7º nè peccano quelli che non ne tengono conto.
</p>

<p>
Deponiamo l'entusiasmo che simpaticamente è eccitato dagli entusiasti, e
viepiù dalla nobile e austera sembianza del Savonarola, e che cosa vi vediamo
in somma? Il frate sostenere che la giustizia è perita, e in conseguenza
restano esautorati il governo temporale e lo spirituale. Ma con ciò egli ergeva
se stesso in giudice di tutti: non sarebbe stata giudice meglio competente
la santa sede? No (egli risponde) perchè non è più santa, mentre santi
sono i Piagnoni, i quali induce ad astinenze, ad austerità, a indietreggiare
ai tempi di san Francesco e de' Fraticelli<a class="tag" id="tag275" href="#note275">[275]</a>.
</p>

<p>
Per dimostrare che la sua missione era superiore agli altri, abbisognavano
profezie e miracoli; or le profezie sue democratiche fallirono; quanto
ai miracoli, uno gliene chiedeva Carlo VIII<a class="tag" id="tag276" href="#note276">[276]</a> come la gentuccia; esibitagli
la pruova del fuoco, non potè cansarla, e non gli riuscì; donde scredito, e
quel facile mutare degli amori fanatici in fanatiche esecrazioni.
</p>

<p>
La plebe, secondando i menapopolo, domanda una vittima; assale il convento
di San Marco, ferendo, uccidendo: arresta frà Girolamo; ed essa che
dianzi l'adorava, ora ebra di furore lo schiaffeggia, e sputacchia, dicendo:
«Profetizza chi ti ha percosso», e «Salvati con un miracoluccio». E frà
Girolamo se ne va, ripetendo ai suoi frati: «Rammentatevi di non dubitare:
l'opera del Signore andrà sempre innanzi, e la mia morte non farà che
accelerarla».
</p>

<p>
<span class="pagenum" id="Page_231">[231]</span>
Esultarono i tristi preti del cessato attacco; esultarono i Compagnacci che la
voce di rimprovero fosse soffogata; esultarono i patrioti d'aver tolto di mezzo
il turbatore della pace pubblica; avversarj fatti giudici lo esaminano, e perchè
non trovano titolo a condannarlo, v'è chi esclama: «Un frate più o meno,
che cosa importa?» Stirato e squassato alla fune, egli debole e affranto di
corpo, confessa quel che vogliono, essere stato eretico, aver negato Cristo,
finto profezie e rivelazioni; poi subito nega, e «Non ho mai detto di credermi
ispirato; bensì di appoggiarmi solo alle scritture sante. Non cupidità
delle glorie del mondo mi mosse, e desideravo che per opera mia si congregasse
il concilio, nel quale speravo fossero deposti molti prelati e il papa,
e i costumi si riformassero, a modello de' tempi apostolici. Circa alla scomunica,
benchè a molti paresse che la fosse nulla, niente di meno io credevo
ch'ella fosse vera, e la osservai un pezzo: ma poi parendomi che
l'opera mia andasse in rovina, presi partito di non la osservar più, anzi
manifestamente contraddirla e con ragioni e con fatti, per onore e per
riputazione».
</p>

<p>
Rimesso alla tortura, confessava di ricapo quel che volevano, e meritar
mille morti<a class="tag" id="tag277" href="#note277">[277]</a>. Ma interrogato se avesse voluto scinder la Chiesa di Cristo:
«Giammai! (rispondeva risolutamente) se pur non si voglia intender d'alcune
cerimonie, colle quali restrinsi la vita de' miei frati. Vero è che non
ebbi mai paura delle scomuniche».
</p>

<p>
Ma la sua morte era un sacrifizio domandato da quella tiranna che, allora
come adesso, s'intitolava opinion pubblica, e che dianzi ne chiedea l'apoteosi:
sempre vulgo. Quando se ne discuteva nella Pratica, fra i minacciosi tremanti
ardì alzarsi un Agnolo Pandolfini, e dire che pareagli esorbitanza
il porre a morte un uomo, di sì eccellenti qualità che appena se ne vedeva
uno in un secolo; e che potrebbe non solamente rimettere la fede nel mondo
quando fosse mancata, ma ancora le scienze. Perciò proponeva di tenerlo
prigione, e dargli modo di scrivere, acciò il mondo non perdesse i frutti del
suo ingegno.
</p>

<p>
La Pratica accolse male la proposta, e gli si objettò non era a fidarsi nei
magistrati futuri, che rinnovavansi ogni due mesi; talchè il frate sarebbe
potuto tornar libero, e metter la città di nuovo a soqquadro. Nemico morto
non fa più guerra: l'insegnò il Machiavello, e lo praticò Saint-Just.
</p>

<p>
E morte gli decretarono i concittadini, e l'assentirono i commissarj apostolici;
e fu posto vivo sul rogo con due compagni, davanti al Palazzo Vecchio,
dove sta ancora la lapide col decreto, pel quale egli avea fatto dichiarare
unico re de' Fiorentini Gesù Cristo. Ai condannati il papa avea mandata l'assoluzione,
onde l'assistente disse: «Piacque a sua santità liberarvi dalle
pene del purgatorio, e concedervi l'indulgenza plenaria dei vostri peccati.
L'accettate voi?»
</p>

<p>
Tutti tre chinarono il capo, e dissero sì. Così ai 23 maggio 1498 moriva
<span class="pagenum" id="Page_232">[232]</span>
frà Girolamo tra gl'insulti della plebe, che struggeasi di metter fuoco alla
pira, come un tempo di cogliere i fiori del rosajo ov'egli predicava; tra gli
osceni strappazzi del boja, che schiaffeggiandolo attiravasi pubblici applausi:
e la Signoria informava i principi «quei tre frati aver avuto fine condegna
alle loro pestifere sedizioni». Ma che? Subito il Savonarola fu decorato del
titolo di santo, di martire; i tizzoni del suo rogo, qualche avanzo di ossa,
le ceneri si conservarono, e mostravansi a' suoi devoti, come adesso ai curiosi;
e ad ogni anniversario la gioventù ne espiava il supplizio con ispargere
fiori sul luogo ov'egli perì.
</p>

<p>
Il Savonarola fu eretico? I Protestanti lo dipinsero qual loro precursore,
e che avesse insegnato la giustificazione operarsi per la fede senza bisogno
d'opere, e l'uomo esser uno strumento passivo in mano di Dio, il quale
lo elegge e lo ripruova, senza ch'egli possa contribuire alla propria salvezza.
Ultimamente Meyer e Rudelbach<a class="tag" id="tag278" href="#note278">[278]</a> con molta scienza ne scrissero gli atti
in tale intento, ma con quel sistema di modificazioni e reticenze, per cui
fu facile allineare coi Protestanti gl'ingegni più ortodossi. Perocchè analizzandone
le opere, le mutilano, le scontorcono così, da esprimere quel che
essi prestabilirono, e principalmente sopprimono quel che vi ripugna. Per
un esempio, delle tre prime parti del <i>Trionfo della Croce</i>, le dottrine sono
comuni ai Protestanti e a noi: onde il Rudelbach le divisa con diligenza,
industriandosi volta a volta di estrarne qualche senso protestante. Ma trasvola
al IV libro ove frà Girolamo tratta dei sacramenti da perfetto cattolico.
Il Meyer asserirà che il frate parla ben poco della Beata Vergine, quasi mai
del purgatorio: ma non tien conto che in qualche luogo spinge il culto della
madre di Dio fino ai limiti della superstizione, e raccomanda ai fedeli di
suffragare pei defunti; e conchiude che «chi si parte dalla dottrina della
Chiesa romana, si parte da Cristo».
</p>

<p>
E in quel famoso mistico carro, del quale più fiate egli ragiona, figura Cristo
vittorioso, piagato, coi due Testamenti in una mano, nell'altra la croce e i
segni della passione; a' piedi il calice, l'ostia, i simboli de' sacramenti; poi
la Vergine Maria colle urne de' martiri; il carro è tirato da apostoli, predicatori,
profeti; è seguito dalla moltitudine de' fedeli e de' martiri. E da
quel carro dicea doversi dedurre una nuova filosofia, i cui canoni supremi
sono che Cristo è stato crocifisso, adorato, e ha convertito il mondo; e la
Vergine, i martiri, la Santissima Trinità sono <i>adorati</i> dai Cristiani. Nè di
rado il Savonarola ritorna sulla necessità delle opere, sul libero arbitrio,
sulla cooperazione dell'uomo alla Grazia; che se l'espressione non è sempre
esattissima come dopo le definizioni tridentine, abbastanza rivela di pensar
come la Chiesa cattolica; quantunque la Grazia diasi gratuitamente, noi
dobbiamo apparecchiarci a riceverla forzandoci di credere, pregando, operando<a class="tag" id="tag279" href="#note279">[279]</a>.
«Vuoi tu ricevere l'amor di Gesù Cristo? fa di consentire alla
divina chiamata; il Signore ti chiama, fa tu pure qualche cosa»<a class="tag" id="tag280" href="#note280">[280]</a>. Aveva
<span class="pagenum" id="Page_233">[233]</span>
anzi in gioventù addottato questo motto: «Tanto sa ciascuno quanto
opera»: talmente era lontano dalla passiva aspettazione della Grazia.
</p>

<p>
Ma nella meditazione sul <i>Miserere</i> fatta in prigione, poneva: «Spererò
nel Signore, e presto sarò liberato da ogni tribolazione. E per quali meriti?
Pe' miei non già, ma per i tuoi, o Signore. Io non offerisco la mia giustizia,
ma cerco la tua misericordia. I Farisei si gloriarono nella loro giustizia;
onde non hanno quella di Dio, la quale si ha solo per grazia; e nessuno sarà
mai giusto innanzi a Dio, solo per aver fatto le opere della legge.
</p>

<p>
«O cavaliere di Cristo: di che animo sei tu in queste battaglie? Hai tu
fede o no?
</p>

<p>
«Sì, la ho.
</p>

<p>
«Ben sappi che questa è una grande grazia di Dio, perchè la fede è suo
dono, e non per nostre opere: acciò nessuno si possa gloriare».
</p>

<p>
Queste parole parvero asserire la giustificazione indipendente dalle opere;
sicchè quell'opuscolo fu diffuso in Germania da Lutero nel 1523, con una
prefazione, ove dichiarava il Savonarola suo precursore, «sebbene ai piedi di
questo sant'uomo sia ancora attaccato del fango teologico»<a class="tag" id="tag281" href="#note281">[281]</a>, e aver lui
sostenuto «la giustificazione per mezzo della sola fede, e <span class="scp">PERCIÒ</span> venne bruciato
dal papa»; e soggiungeva: «Cristo lo canonizzò perchè non appoggiossi
sui voti o sul cappuccio, sulle messe o sulla regola, ma sulla meditazione
del vangelo della pace; e rivestito della corazza della giustizia, armato
dello scudo della fede, dell'elmo della salute, si arrolò non all'ordine de' Predicatori,
ma alla milizia della Chiesa cristiana».
</p>

<p>
Noi sappiamo che non dal papa fu bruciato, e non per questo motivo;
ma il libro stesso a cui Lutero s'appoggiava lo smentisce, poichè, primamente,
che la fede sia dono gratuito di Dio è sentenza comune di tutti i
teologi e del concilio di Trento: poi in esso libro il Savonarola continua:
«Chi addurrà un peccatore, sia pur grandissimo, il quale, rivoltosi e convertitosi
a Dio, non sia stato accetto e giustificato?... Or non hai tu udito il
Signore, che dice, <i>Qualunque volta piangerà il peccatore, e si dorrà de' suoi
peccati, io non mi ricorderò delle sue iniquità?..</i>. Cadesti? lèvati, e la misericordia
ti riceverà. Rovinasti? grida, e la misericordia verrà».
</p>

<p>
Poi sollecitato dal carceriere a lasciargli qualche ricordo, frà Girolamo
sulla coperta di un libro scriveva una <i>Regola del ben vivere</i>, più volte ristampata,
ove dice: «Il ben vivere dipende tutto dalla Grazia; onde bisogna
<span class="smcap">SFORZARSI D'ACQUISTARLA</span>, e quando s'è avuta, d'accrescerla... Essa è certamente
un dono gratuito di Dio; ma l'esaminar i nostri peccati, il meditare
sulla vanità delle cose mondane, c'indirizza alla Grazia; la confessione e la
comunione ci dispongono a riceverla... Il perseverare nelle buone opere,
nella confessione<a class="tag" id="tag282" href="#note282">[282]</a>, e in tutto quello che ci ha avvicinato alla Grazia è il
vero e sicuro modo d'accrescerla».
</p>

<p>
Il Savonarola era piuttosto un mistico; e a indicarlo tale, se non bastassero
<span class="pagenum" id="Page_234">[234]</span>
alcuni passi da noi addotti, ben altri potrebbero adunarsi, e per darne uno,
quello ove definisce, «L'amore di Gesù Cristo è quel vivo affetto, per cui il
fedele desidera che la sua anima diventi quasi parte di quella di Cristo, e
che la vita del Signore si riproduca in lui, non per esterna imitazione, ma
per interna e divina ispirazione. Vorrebb'egli che la dottrina di Gesù Cristo
fosse in lui cosa viva, patir il suo martirio, salir con lui misticamente sulla
croce. Amore onnipotente, che non può aversi senza la Grazia, perchè eleva
l'uomo sopra se stesso, e la creatura finita congiunge al Creatore infinito»<a class="tag" id="tag283" href="#note283">[283]</a>.
</p>

<p>
Ne' processi nega d'essersi spacciato mai come ispirato; pur realmente davasene
l'aria, forse come artifizio a cattivar una plebe, che vuol sempre essere
illusa<a class="tag" id="tag284" href="#note284">[284]</a>. Una volta salì in pulpito, ed: «Ho a rivelarvi un secreto celeste,
che ancora non ho voluto manifestare ad alcuno, perchè non ne ero finora
ben certo. Voi conoscete tutti il conte Pico della Mirandola, morto testè. Dicovi
che l'anima sua, per le orazioni de' nostri frati, ed anche per alcune
sue buone opere che fece in questa vita, e per altre orazioni, è nel purgatorio.
<i>Orate pro eo</i>». Di tratti consimili è sparsa la sua vita, e ne' discorsi
accenna spesso a rivelazioni speciali, o ad interpretazioni nuove di passi
scritturali.
</p>

<p>
Uom di fede, di superstizione, di genio, abbondò di carità; credette all'ispirazione
personale, all'opposto di Lutero che tutto affidavasi al raziocinio;
e argomenti in favore e contro di lui possono raccogliersi nelle sue opere,
dal cui complesso risulta come abbia cercato l'armonia della ragione colla
fede, della religione cattolica colle franchigie politiche.
</p>

<p>
In ogni modo non impugnò l'autorità della Santa Sede, benchè reluttasse a
colui che egli credeva tenerla illegittimamente, e contro di questo invocasse
il concilio che doveva riformar la Chiesa legittimamente: la superbia degli
applausi, il puntiglio delle contraddizioni lo fecero trascendere, ma operava
con coscienza pura, senza ambizioni personali: non cercò propagar le sue
persuasioni colla forza, sibbene coll'esempio, cioè credeva alla potenza del
vero. E diceva: «Entrai nel chiostro per imparar a patire, e quando i patimenti
vennero a visitarmi, gli ho studiati, ed essi m'insegnarono ad amar
sempre, a sempre perdonare». Ma interposto Iddio fra il pensier suo e la sua
persona, sottomise la prudenza umana all'ispirazione; credette guidar il popolo
per mezzo della passione e delle grida di piazza, e a queste soccombette,
come sempre avviene. Eretico non è se non chi si ostina in
un'opinione contraria ad un punto di fede definito. La sua fama restò bilanciata
tra il cielo e l'inferno, ma la sua fine fu deplorata da tutti, e forse
primi quelli che l'aveano provocata. In Santa Maria Novella e in San Marco
è dipinto in figura di santo, e da Raffaello nelle logge vaticane fra i dottori
della Chiesa; ritratti e medaglie sue si tennero e venerarono, non solo fra
que' pii che in Firenze continuarono ad opporsi alla depravazione e alla servitù
che ne deriva, ma anche da gran santi.
</p>

<p>
<span class="pagenum" id="Page_235">[235]</span>
Nel 1548, il severo Ambrogio Catarino stampò a Venezia un <i>Discorso
contro la dottrina e le profezie di frà Girolamo Savonarola</i>, dedicato al
cardinale Del Monte, dove ne raduna molte proposizioni, che crede
repugnanti al dogma cattolico: ma «dichiara di oppugnar in questa opera
non il Savonarola, giudicato piuttosto degno di compassione che di vituperio,
bensì la dottrina e gli errori di lui, che ancora viveano nella riputazione
di coloro che, non senza scandalo e pericolo delle loro anime, a lui
prestarono fede».
</p>

<p>
Forse in conseguenza di tale denunzia quegli insegnamenti furono presi in
esame sotto Paolo IV, e quando la commissione ne leggeva dinanzi a questo alcuni
brani, egli esclamava: «Ma questo è Martin Lutero! cotesta è dottrina
pestifera»; maturato però l'esame, non furono che <i>sospese</i> quindici prediche
e il dialogo della <i>Verità profetica</i>: il padre Paolino Bernardini lucchese,
fondatore della congregazione di Santa Caterina da Siena, compose <i>Narrazione
e discorso circa la contraddizione grande fatta contro le opere del r. p.
frà Girolamo</i>, sostenendo che la dottrina di esso «non poteva esser dichiarata
nè eretica, nè scismatica, nemmanco erronea e scandalosa», e nell'indice
del Concilio di Trento que' libri figurano solo <i>donec emendati prodeant</i>,
cioè come intaccati solo d'errori accidentali. Dicevasi che Clemente VIII,
nel 1598, avesse fatto voto, se riusciva ad acquistare Ferrara, santificare
il Savonarola. Serafino Razzi, domenicano fiorentino, infervorato di frà
Girolamo, v'esortò più volte il papa, scrisse anche una vita del frate, poi
vedendo menarsi la cosa in lungo, comperò un asinello, e settuagenario
com'era, l'anno santo recossi a Roma. Ma il papa «temendo dei tanti contraddittori»,
non volle tampoco vederlo, nè gli permise di stampare quella
vita; e invano i Domenicani aveano preparato un'uffiziatura propria del Savonarola<a class="tag" id="tag285" href="#note285">[285]</a>.
Se il filosofico Naudet lo intitolava Ario e Maometto moderno,
il devoto padre Touron lo intitolava inviato da Dio; san Filippo Neri e santa
Caterina de' Ricci lo veneravano per beato, e Benedetto XIV lo disse degno
di santificazione. Al raccogliere de' conti fu un credente del medioevo, non
un ragionatore del cinquecento: un'elegia del passato, piuttosto che una
tromba dell'avvenire; ma quanto al voler associare la morale colla politica,
vivono oggi ancora discepoli suoi, e combattono buona guerra.
</p>

<p>
Nessuno dei seguaci di frà Girolamo figurò fra i discepoli di Lutero, nè
fra i traditori della patria libertà: Michelangelo, che edificava bastioni per
la patria e il maggior tempio del Cristianesimo, l'ebbe sempre in venerazione;
il Machiavello, che non s'avventurava ad opinioni contrarie alle
correnti, dapprincipio ammirò il Savonarola; lo prese in beffe allorchè
ebbe spiegata intera quella sua politica senza Dio, senza providenza, senza
moralità; un'innata malvagità senza peccato originale e senza redentore; e
la speranza del rigeneramento d'Italia volle non solo senza la Chiesa, ma a
dispetto della Chiesa: insomma il preciso contrario del Savonarola.
</p>
</div>

<div class="chapter">
<p>
<span class="pagenum" id="Page_240">[240]</span>
</p>

<h2><a id="disc12"></a>
DISCORSO XII.
<br />
<span class="x-small">GIULIO II. CONCILJ DI PISA E LATERANO.</span>
</h2>

<p>
Alessandro VI moriva, non colle circostanze date da diarj d'allora e
da romanzi d'oggi<a class="tag" id="tag286" href="#note286">[286]</a>, pure inaspettatamente, nel rimestìo delle ambizioni,
colle quali preparavasi a fare suo figlio principe della Romagna,
delle Marche e dell'Umbria, assicurare i dominj della Chiesa dai tirannelli
che gli aveano usurpati, e introdurvi quiete e regolarità. Il Valentino,
che sperò, anche dopo morto il padre, continuare coi delitti e le
prodezze a fare l'Italia, fidando nelle truppe come un re moderno, circondò
il conclave per imporre la sua volontà: ma il popolo sollevatosi
lo cacciò; e i cardinali adunati presero accordo che il nuovo papa convocherebbe
tra due anni un concilio. Pio III, de' Piccolomini di Siena,
elettogli successore (1513), s'affrettò di concertarsi all'uopo colle potenze,
nell'intento di riformare la Chiesa, incominciando (apertamente il professava)
dalla curia romana. Ma dopo ventisette giorni morì e gli succedeva
Giulio II genovese, che come cardinale Della Rovere era stato gran nemico
di Alessandro VI, e durante il costui papato erasi sempre tenuto
in armi e in difesa. Saliva papa, persuaso che la podestà pontifizia non
potesse assodarsi se non assodandone il dominio temporale; laonde, se
Sisto IV e Alessandro VI aveano mirato a fare grandi i loro figliuoli, esso
volle far grande la Chiesa, in modo da stare arbitra fra la Spagna e Francia,
e logorarle entrambe finchè le snidasse d'Italia. Fa arrestare il terribile
Valentino, e l'obbliga a cedere alla Chiesa i paesi ch'egli ed altri n'aveano
sottratti; ritoglie Bologna ai Bentivoglio, Perugia ai Baglioni; da Venezia
si fa restituire Rimini, Ravenna, Faenza, Cervia; senza violenze procacciasi
Urbino, e pone la Chiesa nella maggior forza che mai fosse. Alle città sottoposte
lasciava gli antichi o concedea privilegi nuovi, formandone municipj
indipendenti siccome nel Veneto; e dove corporazioni di nobili, di borghesi,
d'artieri si teneano in reciproco rispetto. In Roma erano quotidiane le aggressioni
e gli omicidj, e non rare le vere battaglie, e Giulio le terminò coll'imporre
<span class="pagenum" id="Page_241">[241]</span>
e volere il disarmo generale. La nobiltà romana stava divisa in
guelfa e ghibellina, per lo più tenendo bandiera guelfa gli Orsini, i Savelli
e il popolo; ghibellina i Colonna, i Conti, i prefetti di Vico. Ora convennero
tutti in Campidoglio, e giurarono concordia, stabilendo che «in perpetua
e memorosa dannazione et infamia, sia licito le immagini de' contravenienti
dipingere sottosopra al modo de' perfidi e crudeli traditori, in faccia
del Campidoglio et in altri luoghi pubblici dal popolo frequentati, in perpetua
commemorazione e testificazione di loro scellerata vita»<a class="tag" id="tag287" href="#note287">[287]</a>. Battagliero
come un prelato del Mille, e padre de' suoi soldati, violento di natura, non
dissimula le passioni, pure non se ne lascia conturbare; ardito ai progetti,
cauto nello scegliere i mezzi, paziente nelle traversie, intrepido nei pericoli,
ricevuto il paese in pieno scompiglio, Giulio rimise al freno i baroni;
compresse la plebe; eroe se l'armadura e la fierezza non disconvenissero al
successore del pacifico pescatore di Galilea. Luigi XII scende a vendicare
Carlo VIII, e Giulio riesce a respingere i Francesi, e difende anche una
volta l'indipendenza italiana. Dicea voler «riunire la comune patria sotto
un solo padrone, e questi debbe essere perpetuamente il pontefice romano.
Ma mi affanna il pensiero che non potrò arrivarvi per i gravi anni che mi
ritrovo; e mi strazia l'idea di non poter compiere tanto per la gloria
d'Italia, quanto ne sente il mio cuore»<a class="tag" id="tag288" href="#note288">[288]</a>.
</p>

<p>
Ma quando il vediamo obbligato ad accampare egli stesso sotto al tiro del
cannone, comprendiamo di versare in un'età troppo differente da quando una
parola di Gregorio VII bastava a trarre i re umiliati, dal cuore della Sassonia,
a baciare scalzi il suo piede nel castello di Canossa. E di Giulio non è male
che non dicano il Guicciardini, il Budeo, Erasmo, Hutten<a class="tag" id="tag289" href="#note289">[289]</a> e la turma seguace.
Ma chi al pari di lui suntuoso nello spendere? Abbellisce la chiesa
de' Santi Apostoli; fabbrica un palazzo presso San Pietro in Vincoli; ingrandisce
il Museo, collocandovi capolavori e una stamperia; fa la via Giulia e la
via de' Banchi colla fontana iscritta «Italia liberata», e colà la zecca ove si
battono i giulj. Dell'antica ricchezza di fontane a Roma non restando che
l'Acqua Vergine, egli ne conduce un'altra al giardino del Vaticano, e su quel
colle mette le fondamenta della più vasta chiesa del mondo, abbattendo l'antica
basilica piena di sacre memorie<a class="tag" id="tag290" href="#note290">[290]</a> per eriger la nuova con inarrivabile
magnificenza. Michelangelo presume a centomila scudi il valore della sua
tomba, «Te ne darò dugentomila» dic'egli, e la vuole la più insigne opera
del mondo; rifabbrica e munisce Civitavecchia ed Ostia, il castello ornandone
con nobili pitture, come l'altro di Grottaferrata. Insomma, Carlo Fea
potè sostenere che da lui più che da Leone X dovesse intitolarsi quel secolo.
</p>

<p>
Quanto all'ecclesiastico, non fece cardinali di case ricche, e pubblicò una
famosa costituzione contro le elezioni simoniache. Nel conclave anch'egli avea
preso impegno d'unire un concilio fra due anni, ma poichè altre occupazioni
il distraevano, i cardinali Borgia, Carvajal e Briçonnet, stuzzicarono il re di
<span class="pagenum" id="Page_242">[242]</span>
Francia a raccoglierlo. Strano scambio di parti si offerse allora: il capo della
Chiesa combattere colle armi mondane; il re di Francia torcer contro di lui
le armi spirituali. Convocati a Orleans poi a Tours (1510) i prelati del suo
regno, Luigi XII posò loro delle domande, a cui risposero che il papa non
avea diritto di fare guerra a principi stranieri; che questi, per riparare
un'ingiusta aggressione, poteano anche invadere per qualche tempo le terre
della Chiesa, e ricusare obbedienza al papa nemico, per difendere i loro
diritti temporali; che negli affari ecclesiastici bastava attenersi al vecchio
gius canonico, e non fare caso delle censure pontifizie (settembre 1511).
</p>

<p>
Accordatisi anche con Massimiliano, imperatore eletto di Germania, i cardinali
indissero un concilio a Pisa, come necessario a reprimere questo papa
sfrenato, contro le cui censure protestavano anticipatamente. Si pensi in
quali furie ne montò Giulio II! e manifestò al mondo che solo le contingenze
politiche aveanlo impedito dal convocare il sinodo, ma l'aprirebbe a Roma
il 1 aprile 1512. I prelati di Francia s'accorgeano d'essere meri stromenti
alla politica ed animosità del re; pure, sempre ligi al potere, il secondavano,
ma trovaronsi quasi soli allorchè a Pisa fu aperto il concilio ai 5 novembre,
protestando non separarsi finchè non fosse compiuta la riforma della Chiesa
nel capo e nelle membra, e ristabilita la pace in Europa. Intanto, calcando
le orme del concilio di Basilea, cercavasi ripristinare nella Chiesa il governo
aristocratico, e si confermava il decreto di Costanza che riconosceva superiore
il concilio al papa.
</p>

<p>
Così, pur professando riverenza al pontefice, minacciavano di rinnovare
il grande scisma. Ma scarso assenso trovavano. De' prelati di Germania nessuno
venne, malgrado le istanze di Massimiliano, il quale mandava circolari
querelando che dalla nazione germanica ogni anno si smungessero
ingenti grosse somme per alimentare il lusso della Corte di Roma, e che
il concilio avrebbe, come il potere, così la volontà di porvi rimedio. I più
consideravano il sinodo come un conciliabolo; il popolo pisano accoglieva
a fischi i prelati; i Fiorentini mal soffrivano di tenersi in paese quel seme
di zizzania, onde si dovette trasferirlo a Milano. Qui pure l'opinione popolare
lo avversava; se que' prelati entrassero in una chiesa, sospendeansi i
sacri riti; ed essendo in quel tempo, alla battaglia di Ravenna, caduto
prigioniero de' Francesi il cardinale De' Medici, che poi fu papa Leone X,
gli uffiziali affollavansi a implorare gli assolvesse d'avere guerreggiato il
papa, e lasciasse dare sepoltura ecclesiastica ai loro camerata, cascati combattendo.
</p>

<p>
Fra ciò le sorti della guerra mutavansi; l'esercito pontifizio, sostenuto
dagli Svizzeri, snidava i Francesi dalla Romagna e gli assaliva in Lombardia,
sicchè i prelati migrarono da Milano ad Asti, poi a Lione, e sebbene continuassero
a intitolarsi concilio ecumenico, altro non fecero che domandare
sussidj al clero francese.
</p>

<p>
<span class="pagenum" id="Page_243">[243]</span>
Giulio II non solo avea rejetto ogni accordo col conciliabolo, ma depose
e scomunicò i cardinali disobbedienti, e pose all'interdetto tutta la Francia,
e particolarmente Lione. Poi al 10 maggio aperse il concilio in Laterano, ove
convennero dapprincipio quindici cardinali e settantanove vescovi, cresciuti
poi a cenventi, quasi tutti italiani. Le cinque sessioni tenutesi da vivo
Giulio II, limitaronsi a riprovare il conciliabolo.
</p>

<p>
Leone X, appena succeduto papa, fece allestire appartamenti in Laterano
volendo egli stesso assistere alle discussioni del concilio, e quando, al 6 aprile
1513, aperse quivi la sesta sessione, esortò sovratutto a rimettere pace fra i
principi cristiani, e promise non chiuderlo finchè l'opera non fosse compiuta.
Anche Luigi XII, che per astio contro Giulio II aveva accolto gli errabondi
padri del conciliabolo di Pisa, ora «vinto dall'importunità di sua moglie e
dalle rimostranze de' sudditi ch'essa suscitava d'ogni lato», cessò di favorirli,
e aderì al sinodo lateranense, al quale i capi dello scisma vennero a
chiedere perdono e l'ottennero.
</p>

<p>
Come in ogni concilio, così in questo, eravi una commissione per la riforma,
e si propose espresso di correggere molti abusi, e ricondurre alla
primitiva osservanza de' canoni<a class="tag" id="tag291" href="#note291">[291]</a>. Nell'apertura, frate Egidio Canisio da
Viterbo, famoso predicatore, esclamava: «Chi può vedere senza lacrime la
corruttela e i disordini del secolo malvagio nel quale viviamo, il mostruoso
sregolamento che regna ne' costumi, l'ambizione, l'impudicizia, il libertinaggio,
l'empietà trionfare nel luogo santo, da cui questi vizj dovrebbero
essere sbanditi per sempre?»
</p>

<p>
Nella nona sessione, Antonio Pucci magnificava l'eccellenza della Chiesa,
perchè maggiore apparisse il dovere di ridurla alla pristina purezza; e
tutti, ma egli maggiormente deplorare che a ciò si opponessero le nimicizie
de' principi cristiani: i quali rigurgitanti di denaro, di popolazione, d'armi, di
vigore, di genio, non sapeano adoprarli che a sovvertire il mondo con ostilità
reciproche, invasioni, correrie, saccheggi, incendj, uccisioni d'innumerevoli
adoratori di Cristo. «O cuori affamati dei re, non mai satolli delle
innocenti viscere de' popoli! o terra sitibonda, abbeverata da un rivo fumante
di cristiano sangue! o cieca rabbia dei demonj, non calmata dagli
innumerevoli micidj umani! Da vent'anni, cinquecentomila cristiani furono
sgozzati di spada e ancor n'avete fame? e ancor sitite sangue?» Male ben
peggiore dichiarava l'essersi provocata la collera di Dio con tante colpe; nè
potere sopirsi la guerra esterna finchè non fosse tolta l'interiore de' vizj:
«Vedete il secolo, vedete i chiostri, vedete il santuario; quali enormi
abusi a correggere! Dalla casa di Dio bisogna cominciare, ma non fermarsi
là»<a class="tag" id="tag292" href="#note292">[292]</a>.
</p>

<p>
I decreti di quel concilio furono tanto prudenti quanto rigorosi. Non elevare
al sacerdozio se non persone d'età piena, di costumi esemplari, e studiose.
Il concilio, risoluto a una riforma universale e a smorbare il campo
<span class="pagenum" id="Page_244">[244]</span>
del Signore e promuoverne la coltura, non dissimula che ogni giorno riceve
lamentanze contro le estorsioni degli offiziali della curia romana, e perciò
vuole si moderino le tasse, gli emolumenti, le regalie, i proventi, rimettendosi
alle antiche consuetudini e alla istituzione primeva degli uffizj<a class="tag" id="tag293" href="#note293">[293]</a>.
</p>

<p>
Domandato venissero tolti agli Ordini mendicanti i privilegi accumulati
nella bolla <i>Mare Magnum</i>, non si osò, ma fu imposto che neppure
essi potessero predicare se non esaminati prima dal loro superiore con tutta
coscienza, e trovati idonei per costumatezza, età, dottrina, probità, prudenza
ed esemplarità<a class="tag" id="tag294" href="#note294">[294]</a>. Non si predichino superstizioni o rivelazioni; non si dipingano
fatti immaginarj, ma l'evangelica verità e la sacra scrittura giusta
la interpretazione dei dottori, approvata dalla Chiesa o dall'uso diuturno,
senza aggiungere cosa contraria o dissonante<a class="tag" id="tag295" href="#note295">[295]</a>. I maestri non insegnino
solo i classici, ma anche i precetti divini, gli articoli di fede, gli inni, i
salmi e le vite dei santi.
</p>

<p>
Furono condannati i filosofi, che dicono l'anima esser mortale e una
sola in tutti gli uomini, mentre Clemente V nel concilio di Vienna proferì
che «l'anima è veramente ed essenzialmente la forma del corpo umano;
che essa è immortale e molteplice secondo il numero de' corpi ne' quali
è infusa». Pertanto il pontefice esortava i professori a non agitare vane
quistioni sulla natura dell'anima, e dimostrarne l'immortalità anche secondo
i principj scientifici; più della filosofia platonica, si studii la teologia;
solo chi questa conosca entrerà nel sacerdozio, ove poi si deve
vivere sobrj, casti, pii, astenendosi non solo dal male, ma dalle apparenze.
La casa de' cardinali sarà un porto e un ospizio a tutti gli uomini
dotti e probi, a' nobili e onesti poveri: semplice, frugale la loro tavola; non
lusso nè avarizia; pochi servi e vigilati, castigandone i disordini, ricompensandone
la morigeratezza. I sacerdoti in servizio non s'adoprino a ministeri
abjetti. A quei che vengono a sollecitare impieghi non badino, bensì a
quei che chiedono giustizia; sempre disposti a sostenere la causa del povero
e dell'orfano. Hanno parenti bisognosi? È giusto soccorrerli, ma non a spese
della Chiesa. I vescovi facciano eseguire gli ordini del concilio, e almeno
ogni tre anni tengano sinodi diocesani per decidere de' casi di coscienza e
delle controversie. Risiedano nella loro diocesi, o se ne affidarono l'amministrazione
a persone probe, la visitino almeno ogni anno per riconoscerne
i bisogni e sindacare i costumi del clero. Morendo non dimentichino che la
Chiesa da essi amministrata ha diritto alla loro riconoscenza: e vogliano
modesti funerali, giacchè il bene che lasciano appartiene ai poveri<a class="tag" id="tag296" href="#note296">[296]</a>.
</p>

<p>
Fra altri punti vi si trattò di uno, tanto nuovo quanto importante, la
stampa; la forza più potente e lo stromento più formidabile, dopo la parola,
che Dio ponesse a disposizione dell'uomo. I papi ne aveano favorito
la diffusione, come dicemmo, e Alessandro VI (<i>Inter multiplices</i>) riconosceva
«sommamente utile che quanto concerne le sane cognizioni e la sana
<span class="pagenum" id="Page_245">[245]</span>
morale sia messo in luce mediante caratteri e lettere che fissano la verità
in modo da porla sotto gli occhi degli uomini più lontani nel tempo e
nello spazio». Ma presto e letterati e principi si accorsero che, quanta edificazione,
tanto pericolo potea venirne alla fede, al costume, all'onoratezza.
Pertanto il concilio decretò: «La stampa, per favore divino perfezionatasi
ai nostri giorni, è opportunissima a esercitare gl'intelletti, e formare
eruditi, de' quali godiamo che abbondi la Chiesa. Pure udiamo lamentare
che molti imprimano opere, contenenti errori e dogmi perniciosi, e ingiurie
a persone anche elevate in dignità; di modo che i libri, invece di edificare,
guastano e la fede e i costumi. Affine dunque che un'arte felicemente
trovata a gloria di Dio, a incremento della fede ed a propagazione delle scienze
utili, non divenga pietra d'inciampo ai fedeli, e volendo che essa prosperi
tanto più, quanto più vigilanza vi si apporterà, stabiliamo che nessuna opera
si pubblichi se prima non sia riveduta dal maestro del sacro palazzo o dai
vescovi, che vi metteranno la propria firma gratuitamente e senza indugio».
Erano ripari che una barbarie mascherata doveva poi spezzare, per lasciar
le verità più venerabili come i diritti più sacri in balìa alle codarde speculazioni
d'una ciurma vilissima, sicchè un pontefice dovesse esclamare:
«Siam compresi d'orrore nel vedere da quali mostruose dottrine, anzi da
quali portentosi errori ci troviamo inondati per quel diluvio di libri, d'opuscoli,
di ogni genere scritti, la cui deplorabile eruzione sparse l'abominazione
sulla faccia della terra»<a class="tag" id="tag297" href="#note297">[297]</a>.
</p>

<p>
Intanto Leone X a Bologna (1515) con Francesco I conchiudeva un concordato,
che derogava molti privilegi che la Corte francese pretendeva nelle
elezioni de' prelati secondo la prammatica sanzione; concordato che, come
nuovo trionfo della Chiesa romana, subito venne approvato dal concilio Lateranese.
</p>

<p>
Parve dunque avere questo ottenuto il suo intento, difatto lo scisma,
regolata l'obbedienza della Francia, promosse molte riforme, talchè si sciolse
il 16 marzo 1517. Ma il cardinale De Vio generale de' Domenicani sentiva
il turbine in aria, onde insisteva perchè i prelati non si separassero.
</p>

<p>
Chi non potrà negare questi fatti ripeterà quella poltrona frase de' nostri
giorni, «Troppo tardi».
</p>
</div>

<div class="chapter">
<p>
<span class="pagenum" id="Page_248">[248]</span>
</p>

<h2><a id="disc13"></a>
DISCORSO XIII.
<br />
<span class="x-small">LEONE X. MAGNIFICENZA PROFANA DEL PAPATO.</span>
</h2>

<p>
Al congresso che or dicemmo di Bologna tra Leon X e Francesco I, oltre
i consueti omaggi del baciare i piedi, tenere la staffa, condurre a briglia il
cavallo del papa, e fin sostenergli lo strascico, il re di Francia stette inginocchiato
per terra tutto il tempo della messa, nella quale Leon X amministrò
il sacrosanto pane ai francesi gentiluomini di esso. E poichè di questi la folla
era soverchia, un uffiziale esclamò: «Santo Padre, giacchè non posso nè confessarmi
al vostro orecchio, nè comunicarmi dalle vostre mani, m'accuserò
in pubblico d'avere combattuto di tutta possa contro Giulio II». Il re soggiunse
di trovarsi nel medesimo caso, scusandosene perchè quel pontefice
era il più avverso che mai fosse stato alla loro nazione. Tutti i Francesi gridaronsi
colpevoli di altrettanto, e il papa gli assolse tutti.
</p>

<p>
Quel re cavalleresco, per cui combattevano i cavallereschi Gastone di
Foix e Bajardo senza paura e senza rimproveri, avea rese al papa Modena
volontariamente, Parma e Piacenza per forza; di modo che il dominio temporale
comprendeva le legazioni di Perugia (Umbria), Romagna, Bologna,
Spoleto colla marca d'Ancona, e il ducato di Benevento chiuso nel napoletano;
insomma le più belle contrade d'Italia dal Po a Terracina; contrade
pingui, benchè alcune infette dalla malaria; schermite da attacchi stranieri,
arricchite per la produzione dei terreni, delle miniere, dell'allume; pel
traffico, principalmente ad Ancona; per l'aurea affluenza di forestieri. Il
papa traeva da' suoi Stati non più di diciottomila scudi d'oro, eppure potea
levarvi cinquemila pedoni e quattromila cavalli, oltre quelli dovutigli dai
vassalli, e dodici galee: e l'autorità, ormai organizzata col reprimere i
feudatarj e i tirannelli delle varie città, non sentivasi nè impacciata, nè
invisa, perchè lasciava la libera attività ai Comuni.
</p>

<p>
È ben vero che Alessandro VI, volendo sottomettere i tirannelli della Romagna,
avea di ciascun di costoro fatto un nemico, che nel principe della
Romagna bestemmiava il capo della Chiesa: poi Giulio II colle superbe pretensioni
<span class="pagenum" id="Page_249">[249]</span>
aveva eccitato e serj e beffardi contrasti: ma impacciavano poco più
che le opposizioni de' moderni nostri parlamenti. Inoltre il papa possedeva il
Contado Venesino in Provenza e la città di Avignone; i re di Napoli e Sicilia
faceangli omaggio della loro corona, ch'egli impediva fosse unita all'impero
per non mettere a repentaglio l'indipendenza italiana. Chi potrà
poi calcolare il denaro che a Roma proveniva da tutto il mondo per
dispense, spogli, riserve, aspettative, annate di benefizj<a class="tag" id="tag298" href="#note298">[298]</a>, spedizioni di
bolle e investiture, elezione di quasi tutti i prelati?
</p>

<p>
E qual Roma fosse quando stava al vertice della società cristiana colle
sue memorie e le sue grandezze; e quasi la seconda patria di tutti, il punto
di partenza della storia d'ogni paese, si argomenti dal veder come, anche
adesso che rimase indietro dalla civiltà convenzionale d'altre contrade,
mostri originalità di costumanze e di caratteri, alterezza nel popolo, dignità
fin nel depravamento, e insieme devozione, amor di famiglia, ingenuità;
un complesso inesplicabile, per cui un esercito vincitore o la rivoluzione
demolitrice s'arrestano davanti alle eterne sue mura. Che doveva essere
allora, quando vigeano le idee del medioevo? Sapeasi che da Roma erano
partiti i missionarj per conquistare al cristianesimo e alla civiltà tutta Europa
e il nuovo mondo; di là i decreti che fransero la schiavitù; di là elemosine
per ogni bisogno, rese possibili dal colarvi rendite d'ogni paese.
</p>

<p>
L'anno santo del 1500 fu celebrato con una pompa, che mai la maggiore;
il papa di propria mano smurò la porta santa, dopo che per tre giorni erano
sonate a festa tutte le campane: di Francia, di Germania, di Boemia innumerevoli
vennero a domandare l'assoluzione dalle censure incorse per avere
adottato le eresie degli Ussiti ed altre; per bastare ai devoti che accorreano
alla basilica Vaticana dovette aprirsi la via che ancor si chiama Borgonuovo;
e il continuato concorso indusse ad allungare il tempo delle indulgenze.
Derivano da quella occasione le maggiori solennità che tutt'ora accompagnano
quel rito, e la consuetudine di concederlo l'anno seguente a tutto
l'orbe cattolico.
</p>

<p>
Scoprivansi intanto un nuovo varco all'estremo Oriente e l'America e le
isole Oceanine; e il primo oro che se ne trasse veniva, quasi primizia della
divinità, mandato a Roma che l'adoprava a indorare la soffitta della basilica
Liberiana: col secondo viaggio di Cristoforo Colombo spedivasi una
colonia di Benedettini, che annunziassero la fede ai popoli nuovi; ben presto
Alessandro Giraldini d'Amelia era inviato primo vescovo a San Domingo,
e alle popolazioni scoperte facevasi un'intimazione ove, dichiarata la fratellanza
delle genti come uscite da un solo ceppo, esponevasi che Dio aveva costituito
san Pietro qual capo della stirpe umana, «sottoposto l'intero mondo
alla giurisdizione di lui, ordinatogli di piantare sua sede a Roma, e datogli
podestà di estendere l'autorità sua su tutte le altre parti del mondo, e
governare e giudicare tutti i Cristiani, Ebrei, Mori, Gentili e di qualunque
<span class="pagenum" id="Page_250">[250]</span>
fede; ed è chiamato papa, che vuol dire gran padre, tutore, ammirabile,
il che durerà per tutti i secoli de' secoli».
</p>

<p>
E perchè tra le due nazioni scopritrici potea nascere conflitto sul dove
cominciassero i dominj dell'una e finissero quelli dell'altra ne' paesi trovati,
fu deferita la gran quistione al papa, ed egli di propria mano sulla mappa
tracciò una linea meridiana, assegnando alla Spagna i dominj a ponente, e
al Portogallo quelli a levante di essa<a class="tag" id="tag299" href="#note299">[299]</a>. Sublime immagine, il pontefice che
divide il mondo per impedire la guerra, o che, dietro agli audaci scopritori,
agli avidi trafficanti, ai sanguinarj conquistatori invia una milizia inerme
che missiona, converte, battezza, incivilisce. E al tempo di Leon X venivano
a Roma poveri Domenicani per denunziare al padre de' fedeli i barbari
trattamenti che i conquistatori faceano soffrire agli Indiani, reclamando
per questi i diritti di fratelli di Cristo.
</p>

<p>
Rinnovatrice del sacro romano impero, che, nella comune soggezione alla
legge divina, dovea combinare le due potestà; antemurale all'invasione dell'Islam;
cultrice della morale eterna, la santa sede avea potuto salvare dalle
regie libidini l'inviolabilità del matrimonio e la dignità della famiglia; consolidare
la sacerdotale disciplina, sdruscita dal contatto e dalla mistura coi
signorili interessi, derivante dalla feudalità: ma dal costituire sovra base
solida e riconosciuta le relazioni fra Stato e Stato, e fra lo Stato e la Chiesa
fu impedita dalla gerarchia feudale, dalle comunali oligarchie, dalle consuetudini
nordiche dominanti. Restava dunque nell'attuazione esterna difettivo
quel cristianesimo applicato, onnipossente nella vita, profondamente umano,
fautore dell'arte, affettuosamente comunicabile, amico della povertà, dell'obbedienza,
della fedeltà, che nel mondo riconosce il governo della providenza,
ispira agli uomini fiducia degli uni negli altri e in Dio, credendo che il cibo
mortale possa convertirsi in pane e vino d'eterna vita.
</p>

<p>
La Chiesa non soffogava l'attività del pensiero e l'esercizio della ragione,
ma tutelava i dogmi, e ben presto si conobbe che con quelli tutelava la
verità e il diritto. Però di tutte le istituzioni è nemica inevitabile la diuturnità:
dell'antica civiltà che il cristianesimo avea sanata, dimenticaronsi
gli sconci, e parve bello il ritornarvi; il dogma tenne saldo, ma l'autorità
non bastò a impedire le evoluzioni sociali, e dall'età credente si passò all'età
politica, per quanto Roma avesse cercato ostarvi coll'accentrare i suoi poteri.
</p>

<p>
Ora sulla cattedra di san Pietro sedeva Leon X, rampollo di famiglia
mercadante, ricchissima, abituata allo spendere largo, alle splendidezze,
a proteggere le scienze, le lettere, egli stesso, scolaro del Poliziano, del
Calcondila, del Bolzani, nel fiore degli anni, colto, amabile, agognante
alle voluttà dello spirito, e a vedersi attorno faccie contente, e udire
da tutti acclamare la beatitudine del suo tempo. Pel suo ingresso si
spendono centomila scudi in addobbare le vie; altrettanti in sussidj ai
poveri. Avvezzato alle Corti e ai campi, male si rassegna al contegno ecclesiastico:
<span class="pagenum" id="Page_251">[251]</span>
sconcerta il suo cerimoniere uscendo senza rocchetto e talvolta fino
in stivali; Cervetri e la villa Magliana sul Tevere lo vedono a cavallo cacciare
per giornate intere, a pescare Bolsena; ogni anno chiama da Siena la
compagnia comica dei Rozzi per rappresentare commedie; fa musica, e
accompagna a mezza voce le arie: tiene per convivi abituali un figliuolo del
Poggio, un cavaliere Brandini, un frà Mariano che in un boccone inghiotte
un colombo, e sorbe fino quaranta ova: altri buontemponi che
inventano celie e piatti bizzarri, e che sopportano qualunque tiro dal papa
e dai suoi: ad un fiorentino de' Nobili, detto il Moro, «gran buffone e
ghiotto e mangiatore più che tutti gli altri uomini, per questo suo mangiare
e cicalare il papa avea dato d'entrata d'uffizj per ducento scudi l'anno»
(<span class="smcap">Ser Cambi</span>). Sopra cena, tratteneva sei o sette cardinali dei più intimi, coi
quali giocare alle carte, e guadagnasse o perdesse, gettava manciate di fiorini
agli spettatori.
</p>

<p>
Ama le lettere, ma invece di rispettarle come matrone, le accarezza come
bagasce; dichiara arcipoeta Camillo Querno improvisatore, gran mangiatore,
gran bevitore, che gli si era presentato col poema dell'<i>Alessiade</i> di
ventimila versi, e di sue lepidezze gli ricreava la mensa. Vede alcuno preso
da vanità? Esso gliela gonfia con onori e dimostrazioni, finchè divenga il
balocco universale, come avvenne col Tarascon suo vecchio secretario, cui
fece persuaso fosse improvisamente divenuto gran musicante, onde si pose a
stabilire teoriche stravaganti, e finì pazzo. Così il Baraballo abbate di Gaeta
a forza di encomj fu indotto a credersi un nuovo Petrarca, e Leone volle
incoronarlo; e fattolo mettere s'un elefante donato da Emanuele di Portogallo,
con la toga palmata e il laticlavio de' trionfanti, lo mandò per
Roma, tutta in festa e parati, e non guardossi a spese acciocchè il poetastro
salisse in Campidoglio ad onori che l'Ariosto non ottenne. Altre
beffe usava a Giovanni Gazzoldo, a Girolamo Britonio poeti, all'ultimo
de' quali fece applicare solennemente la bastonata per avere fatto de' versi
cattivi.
</p>

<p>
Questi e simili spassi del papa sono descritti da Paolo Giovio vescovo di
Nocera, con un'ilarità, che anch'essa è caratteristica in un prelato; com'è
notevole la conchiusione a cui riesce, cioè ch'essi sono degni di principe
<i>nobile e ben creato</i>, sebbene gli austeri li disapprovino in un papa.
</p>

<p>
A quel tipo informavasi la Corte. Il cardinale Bibiena si fece fabbricare
sul Vaticano una villetta, dipinta voluttuosamente da Raffaello; sovrantendeva
alle splendidezze della Corte, ai carnasciali, alle mascherate; persuase
il papa a fare rappresentare la <i>Mandragora</i> del Machiavelli e la propria
<i>Calandra</i>, alle cui scene da postribolo assistevano Leone in palco distinto<a class="tag" id="tag300" href="#note300">[300]</a>,
Isabella d'Este e dame delle più eleganti d'Italia. Chi pari a costui per
trarre a far pazzie i meglio assennati?<a class="tag" id="tag301" href="#note301">[301]</a>. Si congratulava che Giuliano
De' Medici menasse a Roma la principessa sua moglie, e «la città tutta (dice)
<span class="pagenum" id="Page_252">[252]</span>
or lodato sia Dio, che qui non mancava se non una Corte di madonne, e
questa signora ce ne terrà una, e farà la Corte romana perfetta»<a class="tag" id="tag302" href="#note302">[302]</a>.
</p>

<p>
Accanto a loro, monsignore Giovanni Della Casa componeva capitoli di
mostruosa lubricità, e domandava il cappel rosso non per le virtù proprie,
ma «in mercè della perpetua fede e della sincera ed unica servitù che avea
sempre dimostrata ai Farnesi». E questi, e il Bembo<a class="tag" id="tag303" href="#note303">[303]</a>, e il cardinale Ippolito
d'Este, e tropp'altri ostentavano figliuoli.
</p>

<p>
Così la società ecclesiastica scherzava coll'irruente scetticismo, nè accorgevasi
di scavare l'abisso sotto i proprj piedi; non volevasi che nessuna
apprensione turbasse le feste dell'arte, siccome i Coribanti attorno a Giove
danzavano perchè non se n'udissero i vagiti; e l'autorità credeva attingere
forza dalla bellezza, appoggiandosi a Rafaello e Michelangelo, all'Ariosto
e al Bembo.
</p>

<p>
Tipo di quel raffinato epicureismo e di quel paganizzamento della coltura,
che altrove imputammo al suo tempo, Leone X nel fulgore del bello offuscava
il sentimento del giusto. «Avendo l'Ariosto fatto libri in lingua e
verso vulgari, col titolo d'<i>Orlando Furioso</i>, in maniera scherzevole, ma
con lungo studio e riflessione e molte veglie attesa la splendidezza del suo
ingegno, e la devozione verso la sua famiglia», trova bene ch'e' se n'assicuri
il guadagno, e possa altre volte pubblicarlo migliorato<a class="tag" id="tag304" href="#note304">[304]</a>: sicchè minaccia di
scomunica chi ristampasse quel poema, del quale accetta la dedica, come dell'<i>Itinerario</i>
di Rutilio Numaziano, uno degli ultimi pagani accanniti contro
il nascente cristianesimo; aggradisce le annotazioni d'Erasmo al Testamento
Nuovo, che poi furono messe all'Indice, e la dedica del libro di Hutten sulla
donazione di Costantino, dal quale Lutero disse avere attinto tutto il suo
coraggio; e concede ad Aldo Manuzio il privilegio per la stampa delle costui
insolenti <i>Epistolæ obscurorum virorum</i>.
</p>

<p>
Quell'idolatria pel bello e per una letteratura tutta di sensi non di spirito,
era secondata da tutta la Corte. Quando recitava versi l'<i>unico</i> Accolti,
chiudeansi le botteghe di Roma: quando nel giardino di Tito si disotterrò
un gruppo, che il Sadoleto riconobbe tosto pel Laocoonte, descritto da
Plinio, sonarono tutte le campane, e fu tratto per Roma con cerimonie
serbate ad auguste reliquie, fra ghirlande e musiche e canti di poeti. Guerrieri
e artisti, prelati e principi, cortigiane e santi concorreano a porgere
occasione di feste. Giovanni Coriccio, ogni giorno di sant'Anna teneva in
sua casa una gara di poeti, in lode di questa santa, di sua figlia e di
Cristo. L'Ariosto si rallegrava perchè in quella Corte
</p>

<div class="poem">
<p class="i4">al Bembo, al Sadoleto, al dotto</p>
<p>Giovio, al Cavallo, al Blosio, al Molza, al Vida</p>
<p>Potrà ogni giorno e al Tibaldeo far motto<a class="tag" id="tag305" href="#note305">[305]</a>.</p>
</div>

<p>
Ivi Paolo Giovio, bugiardo gazzettiere de' fatti contemporanei, e il Valeriano
indagatore de' fasti egizj: ivi il Castiglione e il Della Casa, precettori
<span class="pagenum" id="Page_253">[253]</span>
di belle creanze. Celio Calcagnino scriveva latino e greco, leggeva nell'originale
Omero e i profeti, e sosteneva che il cielo è fermo e la terra si
muove. Teseo Ambrogio dei conti d'Albonese, canonico di San Giovanni
Laterano, parlava il greco come Musuro di Creta e il latino come Erasmo,
oltre che da solo apprese tutte le altre lingue, e seppe servirsene cogli
accorsi al concilio di Laterano; insegnò il caldeo a Bologna, e da quella
lingua tradusse la liturgia orientale; meditava una grammatica poliglotta,
e preparò molti lavori, che andarono poi dispersi nel sacco di Roma.
</p>

<p>
Leone manda Fausto Sabeo, detto cacciatore di libri, a rintracciarne nelle
badie di Francia, di Germania, di Grecia, al qual uopo spedisce pure in Germania
e in Danimarca Giovanni Heytmers, e nelle provincie venete il Beazzano:
lodi e privilegi dà a Francesco de Rossi ravennate, che andò a raccoglierne
di greci ed arabi in Oriente e specialmente nella Siria<a class="tag" id="tag306" href="#note306">[306]</a>: paga
cinquecento zecchini un manuscritto di Tacito, più completo di altro ch'erasi
stampato a Milano, e promette larga cortesia a chi gli porterà opere antiche
inedite: fonda un collegio greco coll'opera di Demetrio Lascari, Benedetto
Lampridio e Favorino.
</p>

<p>
Sono ricordate ricche biblioteche dei cardinali Sadoleto, Bembo, Pio da
Carpi, dov'era il Virgilio riveduto nel secolo <span class="scp">V</span> dal console Rufo; del Grimani,
il cui breviario oggi è il giojello della Marciana di Venezia. Il Chigi,
appaltatore delle miniere d'alume e protettore di Rafaello, aveva montato
una stamperia, preseduta dal Lascari, donde uscirono le tragedie di Sofocle,
gli Scolj d'Omero, gli opuscoli di Porfirio, il Tolomeo, il Pindaro, il Teocrito,
ed altre edizioni oggi ancora apprezzatissime.
</p>

<p>
L'italiano ormai s'adoprava generalmente invece d'un latino, che stomacava
i bongustai, dacchè eransi studiati i classici. Personaggi abili alle meditazioni
filosofiche quanto alle fantasie poetiche, maneggiavano l'analisi e il
calcolo come il dibattimento e gli affari; e a tutte le conquiste della filologia
e delle scienze univano un gusto squisito. Roma era insomma il centro della
civiltà, e a buon dritto lo Zanchi poteva cantare:
</p>

<div class="poem">
<p><i>Omnia romanæ cedunt miracula terræ,</i></p>
<p class="i2"><i>Natura hic posuit quidquid ubique fuit.</i></p>
</div>

<p>
Vero è bene che gli studj ecclesiastici erano assai meno careggiati che i
letterarj; e lo stesso cardinale Pallavicini imputa Leone X d'averli negletti;
pure nel ruolo dell'archiginnasio romano, pubblicato da monsignore Gaetano
Marini, bella parte tiene la teologia con professori illustri e ben retribuiti;
da Leone fu fatto stampare il Pagnini; a lui è dedicata la Bibbia poliglotta
del cardinale Ximenes; a lui la grammatica ebraica di Guidacerio calabrese,
a lui la traduzione dall'arabo della filosofia mistica d'Aristotele per Francesco
Rosi ravennate; a lui tre opere di Paolo di Middleburg, di Basilio Lapi, di
Antonio Dulciati sulla riforma del calendario: nella reggia stessa di Leon X
troviamo un cardinale Cajetano, teologo de' più profondi; un Egidio, ch'egli
<span class="pagenum" id="Page_254">[254]</span>
andò a cercare in una selva di Viterbo per decorarlo della porpora, un Paolo
Emilio Cesio, che diceva essere meglio mancare del necessario che lasciare
soffrire gli altri; un Bonifazio Ferreri di Vercelli, che eresse a sue spese un
collegio a Bologna; il Sadoleto che spesso loderemo; il Giberti, sornomato
padre de' poveri e de' letterati.
</p>

<p>
Che se Leone bacia l'Ariosto e festeggia il Bibbiena, indica però al vescovo
Vida il soggetto della <i>Cristiade</i>; col Sannazzaro, cantore del <i>Parto della
Vergine</i>, si congratula perchè possa riuscire un David che colpirà Golia; riconosce
l'attitudine del veronese Flaminio, e lo fa studiare, sicchè poi verseggiò
in latino i salmi ben meglio del francese Marot.
</p>

<p>
Anche i sommi artisti venivano adoprati a fare santi e madonne, erigere
ed ornare chiese. Michelangelo, vigorosa individualità, gemente sulle miserie
del suo tempo, e voglioso di «non vedere, non udire finchè duravano il danno
e la vergogna», ribellasi alle tradizioni accademiche, e vuol ogn'opera sua
riesca singolare, originale; nudi che affrontano il pudore, sibille virili, profeti
ideali, la maggiore cupola del mondo, la sublimità della scultura nel Mosè.
Sebastiano del Piombo ritraeva sentitamente la santità; a un punto inarrivabile
d'espressione e di bellezza era sorta la pittura con frate Angelico,
e con Raffaello, che, per ordine di Giulio II, nella stanza della segnatura dipinse
un grandioso poema, la vita intellettuale nelle sue quattro manifestazioni
di teologia, filosofia, poesia, giurisprudenza; nella prima sovratutto
esprimendo l'apoteosi del Corpo di Cristo, circondato da quanti furono più
insigni conoscitori e maestri della scienza divina; e fu Leone X stesso che
gli commise il giudizio di Leone III, la coronazione di Carlo Magno, la rotta
dei Saraceni a Ostia, il miracolo di Bolsena, l'incendio di Borgo. Avesse
voluto divenire cardinale, avesse voluto sposare una nipote di cardinale,
Rafaello il poteva: ma in verde età morì, e nel testamento lasciava mille
scudi onde celebrare dodici messe l'anno per l'anima sua; lascito assicurato
sopra una casa in via de' Catinari, che esistette fino al 1805, quando, nelle
vicende consumato il capitale, essa fu ricostruita.
</p>

<p>
Oltre che questi artisti erano solenne protesta contro la riforma iconoclasta
de' Tedeschi, ci provano che non mancavano nè studj serj, nè sentimento
religioso. Di Leon X vedemmo le cure date al concilio e alla riforma della
Chiesa: s'applicò a spegnere gli avanzi degli Ussiti in Boemia; propagava il
cristianesimo fra gli ancor barbari Moscoviti; cercava revocare dallo scisma
i Maroniti e gli Abissini; fondava nuove chiese in America; il lungo e indecoroso
litigio sui Monti di Pietà, se fossero usura od opere di misericordia,
terminò dichiarando non vedervi nulla d'illecito od usurario; introdusse la
commovente liturgia della settimana santa nel palazzo pontifizio. Con limpida
integrità conferiva i benefizj, raccomandando a' suoi favoriti non lo inducessero
a concedere grazie di cui dovesse pentire e vergognare, e piuttosto
ai supplicanti soddisfaceva colla propria borsa. Sobrio sempre fra tante
<span class="pagenum" id="Page_255">[255]</span>
squisitezze, fra poeti e naturalisti che celebravano, e cuochi che raffinavano
le leccornie della sua mensa, astenevasi da carni il mercordì, al venerdì
mangiava solo legumi e verdura, al sabato lasciava la cena, sempre
beveva solo acqua. Ce lo attesta il Giovio, che nel lodarlo ne infamò i
costumi<a class="tag" id="tag307" href="#note307">[307]</a>, mentre Lutero, suo gran denigratore, non trovava da appuntarli.
</p>

<p>
Quando si crede vivamente, confondesi la pietà coll'entusiasmo del bello;
ma più non si era a quelle credenze ingenue, e Leone, abbagliato dallo
splendore del bello, credette che l'immaginazione e il cuore abbiano tanta
parte nell'intelligenza umana quanto la ragione: pensò forse quel che
altri sostennero, che la poesia e l'arte in teodicea valgano più che la
filosofia; colle dignità ecclesiastiche retribuiva non insigne zelo ed esemplare
bontà, ma spesso l'ingegno, comunque applicato. S'avventurò ad
una politica di capriccio, senza concetti elevati; come un nuovo ricco
sprecò nella pace i tesori accumulati da Giulio II in mezzo alle guerre, ne
cercò di nuovi col vendere indulgenze, o coll'imporre tasse gravose; impegnò
le gioje di San Pietro, vendette le statue dei dodici apostoli regalategli dall'Ordine
teutonico: nominò ad un tratto trentun cardinali, fra cui due figli
delle sue sorelle Orsini e Colonna, mentre da un pezzo si avea cura di non
crescere con dignità la potenza pericolosa di quelle famiglie; inventò tante
cariche da vendere, che a quarantamila zecchini elevò le spese annue della
Chiesa; e tutto avea consumato quando morì.
</p>

<p>
E morì in fresca età, e corse un epigramma che diceva lui non avere
presi in quell'estremo i sacramenti, perchè gli avea venduti<a class="tag" id="tag308" href="#note308">[308]</a>. Non esageriamo
coi detrattori, ma neppure accettiamo certe apologie<a class="tag" id="tag309" href="#note309">[309]</a>, di cui
troppo si compiacquero alcuni nostri contemporanei per ricolpo al calunnioso
vilipendio dei padri nostri. Buon signore, papa e principe non lodevole,
potea stare su qualunque trono più competentemente che su quello
di Roma; potea succedere al magnifico Lorenzo, non a Pietro Bariona;
vedendo nella santa sede non una cattedra ma un trono, non un faro per
illuminar il mondo, ma un piedistallo alla personale grandezza; meno
pronto a richiamare i traviati al Calvario, che ad invitare le divinità dell'Olimpo
ad esilarare il Vaticano.
</p>

<p>
E questa reviviscenza del paganesimo cercò realizzarsi durante la vacanza.
Scoppiata peste furiosa, la più parte de' cardinali fuggirono di Roma, dove il
guasto era cresciuto dal disordine che suol gittarsi durante l'interregno: e il
popolo sbigottito rompeva alle violenze. Un tale Demetrio spartano volle
rinnovare cerimonie della superstizione antica, e coronato un bove, e legatogli
un sottile filo alle corna, lo condusse per Roma, poi nell'anfiteatro lo sagrificò.
Non era che una delle ciarlatanerie, ripullulanti ne' grandi disastri, e
costui secondava l'andazzo col ridestare memorie gentilesche; ma altri vollero
vederci operazioni magiche e culto ai demonj; sicchè il popolo, temendo non
<span class="pagenum" id="Page_256">[256]</span>
ne restasse aggravato il male pubblico, volle solenni espiazioni: e a folla
uomini e fanciulli mezzo nudi passavano in processione da Chiesa a Chiesa
flagellandosi e gridando misericordia, seguiti da lunghissime file di matrone,
con ceri alla mano, anch'esse piangenti e supplicanti.
</p>

<p>
Quasi per contrapposto ai colti epicedj de' suoi cortigiani, uno di quei
predicatori popolari e grotteschi che dicemmo, frà Callisto da Piacenza, ch'era
de' meglio lodati, sermonando a Mantova il 1537 sul testo <i>Seminastis multum
et intulistis parum</i>, prorompeva: «Povero papa Leone, che s'aveva congregato
tante dignitadi, tanti tesori, tanti palazzi, tanti amici, tanti servitori;
e in quell'ultimo passaggio del pertugio del sacco, ogni cosa ne cadde fuori,
e solo vi rimase frate Mariano, il quale per essere leggero (ch'egli era buffone)
come una festuca, rimase attaccato al sacco. Arrivato quel povero
papa al punto di morte, di quanto e' s'avesse in questo mondo nulla ne rimase,
eccetto frate Mariano, che solo l'anima gli raccomandava dicendo, <i>Ricordatevi
di Dio, santo padre</i>; e il povero papa, in agonia constituto, a meglio
che potea replicando dicea, <i>Dio buono, o Dio buono!</i> e così l'anima rese
al suo Signore. Vedi se egli è vero che <i>qui congregat merces, ponit eas in
sacculum pertusum</i>».
</p>
</div>

<div class="chapter">
<p>
<span class="pagenum" id="Page_258">[258]</span>
</p>

<h2><a id="disc14"></a>
DISCORSO XIV.
<br />
<span class="x-small">I TEDESCHI A ROMA. ERASMO.</span>
</h2>

<p>
Ad ammirare questa splendida Roma, questo magnifico pontefice, questo
secolo d'oro, questa terra prediletta dalla natura<a class="tag" id="tag310" href="#note310">[310]</a>, venivano persone d'ogni
paese; vi venivano dotti e curiosi, suntuosi e devoti; chi aspirava a benefizj
o ad onorificenze; chi volesse venerare le reliquie di libere civiltà antiche,
o quelle de' martiri; chi inebriarsi de' godimenti, od ottenere perdonanza di
gravi peccati. Nessuno considerava compiti i suoi studj, se non li coronava
con un viaggio in Italia, dove assisteva alla restaurazione delle arti per
mezzo dell'imitazione, agli incrementi della scienza per opera del Mattioli,
del Cesalpino, dell'Aldrovandi, esploratori della creazione materiale, del
Fracastoro, del Falopio, dell'Eustachio, creatori dell'anatomia, fra i concittadini
del Colombo, del Cabotto, di Americo Vespucci. E tutti, ma principalmente
i Tedeschi, stupivano di quella libertà nella discussione, dello
scherzo, del dubbio su punti, altrove venerati in silenzio; del vedere in
vulgare insegnata la scienza, e fino tradotti i libri santi.
</p>

<p>
La Germania colla sua conversione aveva contribuito grandemente a consolidare
il primato papale: indi col rivoltarsi contro Enrico IV aveva ajutato
ad effettuare il robusto concetto di Gregorio VII. Ma poi, dal continuo mescolarsi
di essa nelle vicende italiane era stata acuita la naturale antipatia
delle istituzioni e delle nature germaniche contro le latine; e i nostri odiavano
i Tedeschi come prepotenti, essi disprezzavano noi come fiacchi, e
nella superiorità dell'ingegno non voleano riconoscere altro che furberia
e mala fede.
</p>

<p>
La Germania strillava che tanto suo denaro fluisse a Roma<a class="tag" id="tag311" href="#note311">[311]</a>, e viepiù
dacchè questa, postasi a capo della resistenza contro i Turchi, di nuove
imposte e decime doveva gravare per imprese che poi non sempre si assumevano,
non riuscivano a prospero fine. Enea Silvio Piccolomini, che
fu poi papa, ebbe a vergare molte lettere in proposito scusando i papi per
questa necessità di tener fronte al nemico comune: ma la dieta d'Augusta
nel 1510 levò alte querele sopra le esigenze pontifizie, minacciando una
generale rivolta contro il clero, se non vi si riparasse.
</p>

<p>
<span class="pagenum" id="Page_259">[259]</span>
Lo spirito latino che riunisce, e il germanico che separa, aveano lottato
incessantemente: e mentre quello avviava all'unità giuridica, politica, religiosa,
attuata anche nell'istituzione dell'Impero, questo tendeva a separare,
sia nei feudi, o nei Comuni, o nelle minute signorie; e già pensava
farlo nella religione, reluttando alla primazia papale e all'accentramento
romano. Che se l'opposizione religiosa in Italia era ironica, beffarda, scettica,
negava ma sottometteasi; in Germania all'incontro procedea positiva,
credente, collerica, e non proponevasi solo di restaurare, ma di demolire per
rifabbricare. Ai nostri spettava il merito d'aver disonnato la ragione col pensiero,
colla libertà dell'arte, collo studio dei classici; ma la Germania, dotata
della curiosità scientifica, non del sentimento della bellezza formale, apponeva
ai nostri di cercare il risorgimento letterario, non il filosofico; sprezzava
l'arte italica, quanto gl'Italiani vilipendevano la scienza tedesca: infelice
divorzio, per cui questa inarridì a segno da parere destituita d'ogni
applicazione vitale, mentre la letteratura nostra riducevasi a un trastullo,
a uno svago dello spirito. Nè aveano torto i Tedeschi quando la appuntavano
di scostumata, e Puyherbault diceva<a class="tag" id="tag312" href="#note312">[312]</a>: «A che buoni cotesti
scribacchianti d'Italia? Ad alimentare il vizio e la mollezza di cortigiani
azzimati e di donne lascive; a stimolare le voluttà, infiammare i sensi
cancellare dalle anime quanto v'ha di virile. Di molto siamo debitori
agli Italiani, ma da loro togliemmo anche troppe cose deplorabili. I costumi
di colà sentono d'ambra e di profumo; le anime vi sono ammollite
come i corpi; i libri loro nulla contengono di gagliardo, nulla di
degno e potente, e piacesse a Dio avessero tenute per sè le opere loro e i
loro profumi! chi non conosce Giovan Bocaccio, Angelo Poliziano, il Poggio,
tutti pagani piuttosto che cristiani? A Roma Rabelais immaginò il suo <i>Pantagruele</i>,
vera peste de' mortali. Che fa costui? Qual vita mena? Tutto
il giorno a bere, fare all'amore, socratizzare; trae al fiuto delle cucine, lorda
d'infami scritti la miserabile sua carta, vomita un veleno che lontano si diffonde
in ogni paese, sparge maldicenze e ingiurie su ogni ordine di persone,
calunnia i buoni, dilania i savj; e il santo padre riceve alla sua tavola
cotesto sconcio, cotesto pubblico nemico, schiuma del genere umano,
tanto ricco di facondia quanto scarso di senno»<a class="tag" id="tag313" href="#note313">[313]</a>.
</p>

<p>
E a Roma erano venuti a scuola quei che in Germania restaurarono gli
studj classici; Rodolfo Agricola di Friesland, professore ad Eidelberga, che
volle finir sua vita in un convento di Francescani; Lodovico Vives, vantato
per acuto giudizio, come il Buddeo per ingegno. Ma molti vi moveano guerra
arguta all'ignoranza de' monaci, o fossero umanisti come Erasmo, o cavalieri
come Hutten.
</p>

<p>
Questo Ulrico di Hutten, tutto entusiasmo pel suo paese, fece suoi
studj a Pavia; poi messosi soldato, qui scese con Massimiliano imperatore,
fra le orde che passavano le Alpi ustolando agli ori de' nostri palazzi,
<span class="pagenum" id="Page_260">[260]</span>
agli argenti delle nostre chiese. Poeta e guerriero, portava sopra del morione
l'alloro, di cui l'imperatore avealo donato con seicento zecchini; e indispettivasi
contro quest'Italia, che ricusava d'essere tutta dell'imperatore
tedesco. Mosso con questo per distruggere Venezia, lo aizzava contro quel
<i>popolo di rane</i>, cui bersagliò in due poesie <i>Marcus</i> e <i>De piscatura Venetorum</i>,
oltre una <i>Epistola Italiæ ad Maximilianum</i>. In un epigramma
introduce l'Italia a dire ad Apollo: «Tre mi fanno la corte; uno pien di
mala fede, l'altro di vino, il terzo d'orgoglio. Poichè m'è forza sottomettermi,
dimmi qual giogo sia meno grave. — Il veneziano è perfido
sempre, rispose Apollo: sempre orgoglioso il francese; il tedesco non è
sempre ubriaco: a te la scelta».
</p>

<p>
Combattendo, cantando, amorazzando scorre l'Italia, cogliendo un morbo
che gli costò spasimi e denaro. Fra Roma e Viterbo assalito da sei Francesi,
li pose tutti in fuga benchè ferito, sul che scrisse un epigramma <i>In quinque
Gallos a se profligatos</i>; sentendo a Roma beffare la Germania da sette giovani,
li sfida tutti; fa un trattato storico sulla continua reluttanza dei papi
verso gli Imperatori: nella <i>Trinità romana</i> per rendere odiosa la Corte
pontifizia, sostiene che da Roma si riportano tre cose; mala coscienza, stomaco
guastato, borsa smunta; che tre cose ivi non si credono, l'immortalità
dell'anima, la risurrezione dei morti, l'inferno; che di tre cose vi si traffica,
grazia di Cristo, dignità ecclesiastiche e donne.
</p>

<p>
Attaccò lite con Erasmo da Rotterdam, che rispose <i>Spongia Erasmi adversus
aspergines Hutteni</i>: fece una <i>Oratio ad Christum pro Julio II ligure
pontifice</i>; scrisse pure gli <i>Apophtegmata Vadisci et Pasquilli de depravato
ecclesiæ statu</i>; ripubblicò il trattato del Valla contro la donazione
di Costantino, e più tardi la bolla di Leone X contro Lutero con glosse interlineari
e marginali mettendola in ridicolo, e fu detto il Demostene tedesco
per le sue filippiche contro il papa. Più si divulgarono le sue <i>Epistolæ
obscurorum virorum</i>, ove imprestava il linguaggio dell'ignoranza e i sofismi
della malizia ai monaci con tant'arte, che molti non s'accorsero fosse ironia.
</p>

<p>
Giulio II, pontefice armato, non gli parve solo un'anomalia, ma un
tiranno, un sarmato di folta barba, di capelli arruffati, di occhio fiero, di
labbra incollerite; invoca un Bruto che ne liberi Roma<a class="tag" id="tag314" href="#note314">[314]</a>; ogni città
che il papa prende, è un usurpazione ai diritti di Cesare; a Cesare spetta
la dotta Bologna; a Cesare la città de' sette colli; a Cesare Parma e Piacenza,
dove i suoi antecessori resero giustizia; a Cesare il governo temporale, lo
spirituale a Cristo, a' suoi apostoli ed ai predicanti evangelici, che annunziano
la dottrina di Cristo<a class="tag" id="tag315" href="#note315">[315]</a>. A Roma, centro del sapere e delle arti belle,
asilo de' profughi di Grecia, palestra de' sapienti di tutto il mondo, ove dipingeasi
la Sistina, ove adunavansi la biblioteca e il museo vaticano, non
iscorge che una folata d'avvocati, di giuristi, di procuratori, di bollisti, che
succhiano il sangue della Germania<a class="tag" id="tag316" href="#note316">[316]</a>: fra tanti cardinali e prelati non
<span class="pagenum" id="Page_261">[261]</span>
vede una figura tedesca, bensì fra' mulattieri, portacqua, mozzi di stalla: attorno
alla fabbrica di San Pietro non trova a lavorare che due operaj, un
de' quali zoppo<a class="tag" id="tag317" href="#note317">[317]</a>. Tant'è vero che ognun vede quel solo che vuol vedere.
Ma egli se ne indigna, ed esclama: «Spezziamo i nostri ceppi, gettiamo via
il costoro giogo», e la parola collerica, formulata in bei versi, tuona nella
Germania, che risponde: «Spezziamo i ferri, sottraiamo il collo all'Italia,
degenere, avvilita»<a class="tag" id="tag318" href="#note318">[318]</a> e gloriandosi di tale guerra, egli adotta per motto
<i>Lo osai</i> (<i>Jch hab's gewagt</i>).
</p>

<p>
Di maggiore attenzione vuolsi onorare Erasmo di Rotterdam (1467-1536).
Talento universale; non devoto ad alcuna teorica filosofica, pure
di spirito filosofico, a questo accoppiava lo spirito comico, che adoprò a
osteggiare di tutta forza la scolastica, ancora dominante in Germania, in
contraddizione dell'altro insigne filologo Reuclin<a class="tag" id="tag319" href="#note319">[319]</a> volendo fondare una
teologia ampia e illuminata. Coll'edizione de' Padri e della Bibbia e coi commenti
a questa diede impulso all'interpretazione razionale delle sante scritture
secondo il senso letterale; e se, per fare onta ai teologanti, dava importanza
alla erudizione, questa diresse a intento pratico con libera indagine.
</p>

<p>
Più solita lode gli si dà di buon umanista. Talmente invaghito de' classici,
che non avrebbe voluto altro parlare che il latino e il greco, trovando
barbari tutti gli altri linguaggi; in Italia si astenne dall'imparare nemmanco
le frasi più famigliari, tanto che ne corse pericolo della vita; disapprovava che
ai fanciulli s'insegnasse il francese, idioma barbaro e strano, che scrive diverso
da quel che pronunzia; rinunciò una cura in Inghilterra per non parlare
inglese; neppure mai capì la favella di Basilea, dove fece sì lunga
dimora.
</p>

<p>
A tacere le edizioni e i commenti di tanti autori, fra le opere precettive
scrisse il <i>Ciceroniano</i>, per ribattere que' saccenti italiani, che non tolleravano
nessuna parola se non usata da Cicerone; e mette in caricatura un di costoro,
che da sett'anni non avea letto altro che Cicerone; nel suo studio teneva
unicamente il busto di Cicerone; sigillava coll'effigie di Cicerone; in quattro
enormi volumi avea registrate tutte le parole adoprate da Cicerone, tutte le
diverse accettazioni di ciascuna, tutti i piedi e le cadenze con cui cominciano
e finiscono i periodi di Cicerone; conchiude col lepido racconto dell'iniziazione
d'un cittadino romano in un circolo di ciceroniani a Roma<a class="tag" id="tag320" href="#note320">[320]</a>.
</p>

<p>
Enumerando i tanti dotti che conobbe in ogni parte di quest'Italia, dove
Lutero non imbatteva che ignoranti e briaconi, dice avere, davanti a Giulio
II, inteso un oratore fare una predica, in cui nominava Giove ottimo
massimo che tutto muove colle sopraciglia, e paragonava il papa a Decio,
a Curzio, ad altri che per la patria furono prodighi della vita; il meno che
parlò fu della morte di Cristo, e le parole e i sentimenti applicò solo sull'autorità
di Cicerone, e l'uditorio ammirò costui d'avere parlato così romanamente
e ciceronianamente<a class="tag" id="tag321" href="#note321">[321]</a>.
</p>

<p>
<span class="pagenum" id="Page_262">[262]</span>
Già illustre in Germania, in Francia, in Inghilterra, Erasmo era venuto
in Italia nel 1506: a Torino ottenne la laurea dottorale; rimase un anno a
Bologna, dove ha potuto conoscere Alessandro Farnese, Ottone Tuchses,
Stanislao Oslo, Cristoforo Madruzzi, Ugo Buoncompagni, scolari circa quel
tempo, e dappoi cardinali e l'ultimo anche papa; cacciatone dalla peste, vide
Padova, piena di tanti eletti ingegni, che voleva intitolarla l'Italia dell'Italia;
e nella cui Università si usava piena licenza nell'interpretare Aristotele e i
suoi commentatori. Eccitava Ambrogio Leone professore a Napoli a pubblicare
la sua grand'opera contro Averroè<a class="tag" id="tag322" href="#note322">[322]</a>.
</p>

<p>
Alle bellezze del nostro cielo, all'ubertà del suolo, alla squisitezza delle
arti belle non sentesi preso; dell'entusiasmo, dei dotti non solo, ma dell'intera
città quando si scoperse il Laocoonte, neppure un motto egli fa in lettere,
dove avverte attento la quantità fallata d'una sillaba, o l'interpretazione
mal côlta d'un versetto. Pure onorava i nostri ingegni, sino a fare
sinonimo italiano e dotto: <i>mihi Italus est quisquis probe doctus est, etiam
si apud Ibernas</i><a class="tag" id="tag323" href="#note323">[323]</a>. Di qua delle Alpi riconosceva già infranto il giogo dei
Tomisti, degli Scotisti, degli Aristotelici; che se nelle moltitudini e nell'insegnamento
ufficiale abbondavano pregiudizj, errori, superstizioni, era concesso
combatterli sul serio o voltarli in beffa.
</p>

<p>
E a quest'ultimo partito s'appigliò Erasmo, con quel genio burlevole che
è tanto micidiale alla verità, quanto opportuno per demolire. E come i beffardi,
poco bada alla verità.
</p>

<p>
Egli accerta che a Roma pretesero dimostrargli, non corra divario tra
l'anima delle bestie e degli uomini; avere udito colle proprie orecchie bestemmiare
Cristo impunemente, e detti orrendi pronunziarsi fino da ministri
della reggia pontificia, e proprio nella messa e ad alta voce<a class="tag" id="tag324" href="#note324">[324]</a>: accuse
generiche, e che il buon senso repudia.
</p>

<p>
Ma mentre credea trovare qui la tranquilla sede delle arti e della dottrina,
s'imbattè nella guerra recata dalla turpe lega di Cambrai; Bologna assediata
da Giulio II che poi vi fa ingresso trionfale; pel quale anche in Roma
festeggiasi il marziale pontefice. A glorie sì poco dicevoli dava poi Erasmo
risoluta disapprovazione negli <i>Adagia</i>, con eloquenza risentita esponendo i
danni della guerra, e viepeggio tra Cristiani, e la stoltezza degli uomini
che affiggono merito all'uccidere e farsi uccidere; e vi raffaccia Leone X,
agnello a nuocere, leone contro gli empj, e tutto occupato a rimettere in
concordia i principi<a class="tag" id="tag325" href="#note325">[325]</a>. A Roma lo accolsero i cardinali, principalmente
quelli di San Giorgio e di Viterbo, e Matteo Langio vescovo d'Albano, e il
De Medici che presto divenne Leone X; il cardinale Campeggi gli regalò
un anello con diamanti, pel quale Erasmo gli scriveva: «Il fuoco dell'oro
mi sarà sempre simbolo della tua presenza cardinalizia, e la gratissima
luce del diamante mi rappresenterà sempre la gloria del tuo nome». Il cardinale
Domenico Grimani, che aveva una biblioteca di ottomila volumi<a class="tag" id="tag326" href="#note326">[326]</a>,
<span class="pagenum" id="Page_263">[263]</span>
lo considerava come un luminare della Chiesa di Cristo, e non che prodigargli
cortesie, pareva prendersi soggezione del povero frate; gli esaltava
i begli orizzonti nostri, il dolce clima; e che il suo posto doveva essere
fra i grecisti, i poeti, i pittori che attorniavano Giulio II.
</p>

<p>
Roma, che affaticavasi a rigenerare gli spiriti mediante la forma, nel
marmo scolpito ammirava la natura idealizzata; Erasmo, come Hutten, come
Lutero e gli altri tedeschi, cercava Dio nell'uomo, non nelle opere d'arte;
sapeagli d'idolatria l'ammirazione plastica, e che nocesse al movimento spiritualista
il volgersi al marmo anzichè alla scrittura.
</p>

<p>
Questi disdegni erano rimbalzati dagli Italiani, che consideravano per
barbari que' Tedeschi, i quali non faceano dipinture sì belle, non verseggiavano
così squisito, non usavano il latino ciceroniano. Pure Giulio II offrì
ad Erasmo una carica in corte; ed egli in fatti desiderava pigliare stanza
nella gran città, per godervi i vantaggi della biblioteca papale, mentre «fra
noi (dicea) si penuria di libri sacri greci: la stamperia Aldina non ci diede
quasi altro che autori profani: a Roma i buoni studj han non solo tranquillità,
ma anche onorificenze»<a class="tag" id="tag327" href="#note327">[327]</a>.
</p>

<p>
Malgrado di ciò; malgrado che si deliziasse di que' facili costumi, e a
Fausto Anderlini descrivesse le voluttà, «per le quali (diceva) non gli rincrescerebbe
rimanere dieci anni fuori del tetto paterno»<a class="tag" id="tag328" href="#note328">[328]</a>, fra breve mosse
per l'Inghilterra, traversando il Comasco, le Alpi Retiche e Coira. Lungo
il viaggio sbozzò il suo <i>Elogio della Pazzia</i>, dove schizza veleno contro gli
ecclesiastici; e, quel che parrà strano a chi non intende i tempi, lo finì in
casa di Tommaso Moro gran cancelliere d'Inghilterra, il quale perì martire
del cattolicismo, e sotto la protezione del famoso cardinale Wolsey, del vescovo
di Rochester, di altri prelati, irremovibili cattolici.
</p>

<p>
In quell'<i>Elogio</i> pajono oggi triviali, a forza d'essere ripetuti, ma allora
sonavano arguti e nuovi i motti contro il traffico delle indulgenze, le espiazioni
per l'anime purganti, l'efficacia di certe formole, il culto di certi santi,
ove si trasformò Polifemo in Cristoforo, Ippolito o Ercole in Giorgio: burlava
quelli che, se han visto un san Cristoforo, credono che quel giorno non
morranno di mala morte; che torneranno salvi dalla guerra se recitino certe
preci all'effigie di santa Barbara; che accendono candelette a sant'Erasmo
per far guadagni. Così berteggia le insulse quistioni de' teologi, le sottili
loro distinzioni, le dispute di parole, l'intolleranza d'ogni dissenso, quasichè
nè il battesimo, nè l'evangelo, nè Pietro e Paolo, o Girolamo e Agostino,
nè l'aristotelicissimo Tommaso renda cristiano, bensì l'assenso di costoro, i
quali altrimenti sentenziano una proposizione di scandalosa, o poco riverenziale,
o eretica. E per tali sofisterie si disistimano; han professata l'apostolica
carità, e si odiano pel differente colore della tonaca, o il differente modo
di cingerla. E qui sul vario vestire e sull'interminabile nomenclatura degli
Ordini, sulle salmodie, sui digiuni, sul sudiciume, sulla moltiplicità delle
<span class="pagenum" id="Page_264">[264]</span>
regole, e il predicare a sottigliezze o a sillogismi, e con mescolanze strane,
egli s'abbandona a celie tanto facili quanto insulse. Meglio attacca quelli che,
sulla fiducia delle indulgenze, addormentano la coscienza, e quasi con
l'oriuolo misurano la durata del purgatorio, calcolandone a minuto i secoli,
gli anni, i giorni. Non v'è mercante, o soldato, o giudice che, rubati migliaja
di scudi, coll'offrirne uno non creda tergere «ogni labe dell'alma ed
ogni ruga».
</p>

<p>
Rincalza questo bersagliare ne' <i>Colloquj</i>. Dall'Eco fa dichiarare i monaci
sciocchi (<i>monachos</i>-αχος), che cercano il sacerdozio per l'ozio; beffa i Domenicani
di intitolarsi cherubici e i Francescani serafici, e contro questi si scaglia
irreposatamente. Nelle <i>Esequie Francescane</i> favoleggia la loro storia,
con poca riverenza al fondatore dell'Ordine e alle sue stimmate, e alla liberazione
di tante anime dal purgatorio nel suo giorno, e veemente inveisce
contro l'avarizia e ricchezza di que' suoi, i più mendichi fra' mendicanti. E
quando uno degli interlocutori domanda all'altro se non s'accôrse che taluni
ridessero a quelle scene, risponde, s'accôrse, ma supponeva fossero «di quegli
eretici, di cui oggi formicola il mondo»<a class="tag" id="tag329" href="#note329">[329]</a>. Nel <i>Pellegrinaggio</i> volta in
canzone le visite ai santuarj non solo, ma il culto de' santi e di Maria. Nei
<i>Funerali</i> atteggia le esequie di un soldato, arricchito con mezzi illeciti, che
in punto di morte chiama i cinque Ordini mendicanti e il curato, i quali
s'abbaruffano finchè rimangano soli due Ordini, dai quali il morto viene sepolto
solennissimamente, dopo avere obbligato la moglie e i figliuoli a fare
i voti, e dividere l'immenso retaggio tra Francescani e Domenicani. Nell'<i>Ictiofagia</i>
un penitente non vuole gustare carne nè ova, sebbene gliene
prescriva il medico, e intanto non si fa scrupolo di eludere un creditore con
falso giuramento. Nell'<i>Inquisizione</i> giunge fino ad asserire che pel cristiano
basta il credere al simbolo apostolico, al quale molti non credono a Roma;
e a chi abbia questa fede, la scomunica non reca pregiudizio, quand'anche
mangiasse diverse carni al venerdì. Nel <i>Naufragio</i>, mentre sulla nave tempestata
tutti urlano di terrore, e si votano a quanti han santi le litanie, un
solo non prega che Dio, non attende salute che da Dio. E negli <i>Adagia</i> e
nel <i>Ciceroniano</i> e nella <i>Bibbia</i> greca non v'è male che non dica contro i
monaci, come rappresentanti l'ignoranza, la ghiottornia, il libertinaggio; ed
empì la letteratura e il mondo di aneddoti bizzarri contro queste degenerate
società, i quali accolti senza disamina, ne crebbero lo scredito, e li posero
senz'armi e senza fiducia di fronte ai prossimi attacchi.
</p>

<p>
Gœtz di Berlichingen, nel quale Göthe personeggiò il medioevo cadente,
con cuor d'acciaio e mano di ferro difende contro il diritto nuovo la feudalità,
combattuta dall'esercito imperiale e dall'insurrezione de' villani, e si
crede ancor potente a fiaccarlo. Ma come vede in man di suo figlio un libro,
questo prodotto della neonata stampa lo getta nella disperazione, sentendo perito
l'antico mondo da che un figliuolo di barone preferisce alla spada il libro,
<span class="pagenum" id="Page_265">[265]</span>
forza nuova che tutto invaderà. E questa forza, benedetta e cullata dai papi,
or si voltava contro di loro efficacissima. Perocchè, se scherzi di petulanza
eguale a quella d'Erasmo erano stati usati dai nostri novellieri e satirici, i
costoro libri sfogliavansi da pochi, mentre adesso vi veniva ausiliaria la
stampa, e dei <i>Colloquj</i> si diffusero ventiquattromila esemplari, milleottocento
dell'<i>Elogio della Pazzia</i> la prima volta; poi ben trentuna edizione e
i graziosi intagli dell'Holbein lo resero popolare.
</p>

<p>
Per conseguenza in Erasmo personificavasi il nemico de' frati, e a lui si
dirizzavano quanti aneddoti e fatti comparissero in proposito, come testè
faceasi al Gioberti di quelli contro Gesuiti. Il giureconsulto milanese Andrea
Alciato, che, essendo professore a Bourges, aveva avuto scolaro Calvino, e
che, al leggere la <i>Diatriba</i> di Lutero contro la Sorbona smascellavasi dalle
risa, asserendo che nulla di più arguto erasi inteso da Aristofane in poi,
al Mallio, che mostrava intenzione di farsi francescano, diresse una lettera
ove snudava gli abusi della vita monastica, con libertà non minore di
Erasmo. Francesco Calvi di Menaggio, che col nome di <i>Minicius</i> vendeva
libri a Pavia, e che anfanò per diffondervi quelli di Lutero, spedì subito
quella lettera ad Erasmo, e pensava farla pubblicare dal Frobenio di Basilea,
editore delle opere eretiche. Del che fra corrucciato e scherzoso,
l'Alciato gli scriveva: «Ah tristo di Calvi! ah capital nemico mio se ciò
farai! Che mi varranno le veglie e i tanti studj? Se tu mi propini questo
veleno, vorrei piuttosto esser morto. Lutero, i Piccardi, gli Ussiti e gli
altri nomi d'eretici non saranno così infami come il mio, se tanto avvenga.
Non sai, o fingi non sapere la potenza di questi cucullati, l'arabbattarsi,
il declamar dal pulpito, l'esecrazione fra il popolo, le detestazioni e
gl'infiniti guaj che (gli Dei me ne scampino) ricadran sul mio capo? Intenterò
processo d'ingiuria, prima a te come corifeo, poi ad Erasmo, poi al
Frobenio; invocherò uomini e Dei; moverò ogni pietra per iscagionar me,
e imputare voi soli»<a class="tag" id="tag330" href="#note330">[330]</a>.
</p>

<p>
Erasmo feriva anche i vescovi, che, dimentichi del nome, affidano il
gregge di Cristo a frati; e i papi, che «tanto avrebbero a operare se pensassero
ad esser vicarj di Cristo, cioè emularne la povertà, gli stenti, la dottrina,
la croce, lo sprezzo della vita; invece non si dà viver più soave e men
cruccioso del loro: e credono aver soddisfatto a Cristo quando, in mezzo a
scenico apparato e cerimonie fastosissime, coi titoli di beatitudine, di riverenza,
di santità, trinciano benedizioni o scagliano anatemi. Padri santissimi,
a nessuno mostransi tanto rigorosi come a chi intacca il patrimonio di
san Pietro: con tal nome chiamano i campi, le borgate, i dazj, le giurisdizioni,
e per esse guerreggiano, spargono il sangue; e mentre la Chiesa fu
fondata, confermata, cresciuta col sangue, or la sostengono col ferro».
</p>

<p>
Ci fu chi rispose ad Erasmo: la Sorbona lo imputò d'eretico per molte proposizioni,
ed egli se ne difese con un'<i>Apologia</i> ai teologi di Lovanio, dicendo
<span class="pagenum" id="Page_266">[266]</span>
che lo scopo de' <i>Colloquj</i> era di porgere le formole colle quali dir latinamente
che che si fosse; ed essendo dialoghi, bisognava serbasse il costume della
persona introdotta. Venendo poi ai particolari, cerca scagionarsi di proposizioni,
in verità più che ardite; per esempio, che la confessione sia un trovato
de' caporioni della Chiesa; che sia indifferente il mangiar qualsiasi cibo; e
del celiare sulle indulgenze, e più sui voti, e deridere l'intercessione di Maria
e de' santi. Aveva anche a contrapporvi altri passi, ove lodava tutto ciò: riflette
che il criticare gli abusi equivale ad approvar l'uso: dice d'aver ammonito
contro le false vocazioni, non contro l'entrar monaca<a class="tag" id="tag331" href="#note331">[331]</a>; nella <i>Pietà
puerile</i> insegnato a ben udire la messa, ben confessarsi; aver esortato a conservare
le usanze de' maggiori, quand'anche men lodevoli, e fin tollerare la
tirannide, piuttosto che avventarsi nelle rivoluzioni<a class="tag" id="tag332" href="#note332">[332]</a>. Non tace che certi
punti non erano ancora stati chiaramente definiti dalla bolla di Leon X, e
molti si discuteano liberamente prima dell'editto di Carlo V.
</p>

<p>
Nell'edizione del Nuovo Testamento diede esempio di sagace critica, di
grand'accuratezza nel confronto de' manuscritti; tanto più che la famosa
Bibbia Complutense era ancora in lavoro. Certo restò lontano dalla critica
odierna, dal culto letterale delle Scritture e dall'esegesi audace che discute
l'autenticità dei testi sacri, ma osava impugnare l'impeccabilità della vulgata,
sicchè sgomentò molti timorati, e trovò gran contraddittori. Poi nelle
note e nelle parafrasi cercò il senso e lo spirito del libro santo, e desiderava
fosse diffuso. «Il sole illumina tutto il mondo. Perchè non altrettanto dee
fare la dottrina di Cristo? Io non la penso come quelli che non vorrebbero
che la sacra scrittura in vulgare si leggesse da' privati; quasi gl'insegnamenti
di Cristo fossero tanto astrusi da rimanerne solo capaci pochi teologi; o
quasi la sicurezza delle scritture dipendesse dall'ignorarle gli uomini. Celino
i re al popolo i misteri de' lor gabinetti; ma Cristo volle che i suoi misteri
ricevessero la maggior pubblicità. Vorrei vedere anche le femminelle leggere
l'evangelo e l'epistole di san Paolo, e che la Scrittura venisse tradotta
in tutte le lingue, e corresse nelle mani non solo di Scozzesi e Irlandesi,
ma fin di Turchi e Saracini»<a class="tag" id="tag333" href="#note333">[333]</a>.
</p>

<p>
Ebbene, tutto ciò nol toglieva dalla grazia dei papi. Il cardinale De' Medici
l'avea sempre difeso quando i prelati sentivano punti e sè e la religione: e
mostrava lettere dove lodava la scienza e la virtù di ciascuno. E quando divenne
papa, Erasmo scriveva, da lui sperare restituiti i tre precipui beni
dell'umanità: la pietà cristiana, le ottime lettere, la concordia del mondo
cristiano, fonte e generatrice della pietà e dell'erudizione<a class="tag" id="tag334" href="#note334">[334]</a>. Che se Leon X
non gli attenne tutto quello che aveagli fatto intravedere da cardinale, raccomandollo
a Enrico VIII, scrivendo che l'amore innato delle lettere eragli
cresciuto cogli anni, perchè osservò che quei che le coltivano sono attaccati
di cuore ai dogmi della fede, e ch'esse formano l'ornamento e la gloria della
Chiesa cristiana (10 luglio 1515). Di più fece coll'accettarne la dedica della
<span class="pagenum" id="Page_267">[267]</span>
tradizione del Nuovo Testamento<a class="tag" id="tag335" href="#note335">[335]</a>, col che lo pose a schermo dalle accuse
d'eterodossia, appostegli da Stunica, da Hoogstraten, da Lee, da Carenza,
da Egmont, da altri. Adriano VI gli offrì un decanato: Clemente VII
gli fece altre esibizioni e il dono di ducento fiorini: Paolo III pensò elevarlo
cardinale<a class="tag" id="tag336" href="#note336">[336]</a>; e ben lo meritava egli se si badasse non al suo pensare
e scrivere, bensì all'esser egli promotore benemerito del gusto classico e
degli studj umanistici, benchè al severo gusto de' nostri il suo latino paresse
di lega men pura<a class="tag" id="tag337" href="#note337">[337]</a>.
</p>

<p>
Il pio e dotto vescovo Sadoleto fin dal 1524 gli scriveva ringraziandolo di
avere scritto lettere piene di pietà e d'osservanza verso un papa veramente
sommo ed ottimo, la cui liberalità verso di lui sarebbe ancor più grande se
non si trovasse alle strette di tempi difficilissimi e fra ingenti spese, ma cercherà
luogo d'onorarlo e ingrandirlo. Si congratula de' libri suoi, pei quali
vivrà presso i posteri. E poichè scriveva che lui già sul declino (<i>jam deficientem</i>)
Dio solo potea beare, ravvisava in ciò la pietà sua, ma non potea credere
in calo l'uomo, di cui i secoli celebrerebbero la memoria; frutto che non
è da sprezzare, sebben inferiore ai premj celesti<a class="tag" id="tag338" href="#note338">[338]</a>. Più tardi, lodandolo,
l'esortava a cessar dalle contese, e ommettere le cose che, sebbene non aliene
dalla vera pietà, contraddicono però alle inveterate opinioni popolari. Entrambi
piuttosto (soggiungeva) per quanto valiamo, ajutiam virilmente l'afflitta
fede cristiana. E altrove torna pregarlo a desistere dalle contumelie, ed ammonire
con affetto paterno, nè opporsi a certi popolari culti d'immagini
e di santi, che vengono da pietà, benchè sia meglio fissar il pensiero in
Cristo solo. E gli ricorda d'aver un tempo animato il papa a concedergli un
insigne sacerdozio in Germania, e questi l'avrebbe fatto se non l'avessero
distolto calunnie: e d'aver dissuaso lo Stunica dallo scriver contro di esso<a class="tag" id="tag339" href="#note339">[339]</a>.
</p>

<p>
Fatto è che ogni scritto di Erasmo era un avvenimento; e gli procacciava
come grandi amici, così grandi avversarj; ed egli ingrazianivasi prelati e
principi colle cortigianerie, e col metter sempre una frase che medicasse la
audace o pungente. Era re dell'ironia<a class="tag" id="tag340" href="#note340">[340]</a>, ma per usarla contro un privato si
richiede o il coraggio del virtuoso, o la codardia del calunniatore. Al carattere
di Erasmo si affà meglio la satira generale, a cui nessuno può contraddire,
e da cui nessuno in particolare rimarrà ferito; e dove non si potrà
snudare la menzogna, perchè è generica l'accusa. Taccerà d'ignoranza i frati
di Germania, stando in Inghilterra; di scostumatezza i frati d'Italia, dopo
che d'Italia uscì; questi ingiurierà in generale, ma lodando ciascuno in
particolare; dirà male de' papi, ma benissimo di Leon X e d'Adriano VI.
Quando levò rumore il <i>Dialogo tra Giulio II e san Pietro alle porte del
paradiso</i>, ove quello è accusato di briacone, omicida, scellerato, simoniaco,
venefico, spergiuro, rapace, lascivo, Erasmo protestò non esserne l'autore<a class="tag" id="tag341" href="#note341">[341]</a>.
A ciò è condotto chi sagrifica la verità all'opinione.
</p>

<p>
In effetto, egli prende i sette peccati capitali, e gli affigge come abituali e
<span class="pagenum" id="Page_268">[268]</span>
comuni a chiunque porta cocolla, e sbizzarrisce in istorielle, motti, quolibetti,
in quegli aneddoti che il ricco, il dotto ed il patrizio vulgo accetta
senza esame, ripete senza discrezione, e che il tempo tramanda alla non
meno futile posterità.
</p>

<p>
Così, intanto che a Roma erano in favore i retorici, quando di tutt'altro
era bisogno, i teologi in Germania erano messi in burla da Erasmo<a class="tag" id="tag342" href="#note342">[342]</a>. Ne' cui
scritti e negli atti appare quanta fosse l'oscillazione degli spiriti prima del
concilio di Trento, e quanta la confidenza nella ragione individuale. Erasmo
poi professava non esser disposto a morire martire della verità; e che, indotto
in tentazione, crede avrebbe imitato san Pietro. E in realtà egli non
va catalogato fra gli eresiarchi, come volle taluno; bensì fra que' malcontenti,
che non si prefiggono di distruggere, ma scalzano, danno impaccio al sistema
prevalente, senza averne uno da francamente sostituire. Abborrendo dalla
lotta, pareagli che anche il trionfo della verità saria compro troppo caro col
sangue; confida sempre ne' progressi della civiltà, e come tanti altri, opina
che la rivoluzione possa compiersi sulla carta o nel gabinetto, senza che se
ne intrometta il popolo; — il popolo, che invece n'è il solo attore effettivo.
</p>
</div>

<div class="chapter">
<p>
<span class="pagenum" id="Page_273">[273]</span>
</p>

<h2><a id="disc15"></a>
DISCORSO XV.
<br />
<span class="x-small">LUTERO, LE INDULGENZE, LA BIBBIA.</span>
</h2>

<p>
Tutto era dunque non solo preparato, ma incamminato, sia l'attacco o il
riparo, sia la critica o lo scherno, sia la riforma amorevole o la demolitrice,
allorchè, come tant'altri tedeschi, a Roma capitò, mandato per non so quale
controversia insorta fra' suoi Agostiniani, frà Martin Lutero. Nato ad Eisleben
l'anno che il Savonarola cominciò a predicare a Firenze, visto morire improvvisamente
un amico, si spaventò di cascare impreparato nelle mani di
Dio; onde resosi monaco, e disgustato d'ogni altra lettura a confronto della
Bibbia, prega, digiuna, si mortifica; va alla questua, adempie i bassi uffizj
del convento. Quando fu ordinato prete a Erfurt, diede la solita promessa
di vivere e morire nel seno della santa Chiesa cattolica e obbedirla come
madre, e nel celebrare la prima messa talmente si sentì compreso da quei
misteri, che côlto da un tremito universale, a stento terminò.
</p>

<p>
Presto venuto in fama di abile teologo e predicante, fu messo professore
di teologia alla recente università di Wittenberg, e delle arguzie di Erasmo
contro il papa indignavasi a segno, che diceva, recherebbe egli stesso le fascine
per bruciarlo. Ma l'orgoglio del proprio sapere e l'idolatria di se stesso
lo invade: e spedito di qua dell'Alpi, non ci porta affetto ed entusiasmo,
bensì dispetto, opposizione, censura. In Lombardia trova dapertutto «ospedali
ben fabbricati, ben provisti, con buona dieta, servigiali attenti, medici
esperti, letti e biancherie pulite, l'interno degli edifizj ornato a pitture;
appena un malato v'è condotto, gli si tolgono gli abiti, tenendone nota per
restituirli; è vestito d'un palandrano bianco, messo in un buon letto; gli
si menano due medici; gli spedalinghi dangli a mangiare e bere in vetri
limpidi, che toccano appena colle dita. Poi signore e matrone onorevoli vengono
per servire i poveri, velate di modo che non si sa chi sieno». A Firenze
vede ricoveri, ove i gettatelli sono nutriti che meglio non si potrebbe,
allevati, istruiti, tutti in abito uniforme. Dapertutto poi eccellenti i collegi,
quanto erano male condotti altrove<a class="tag" id="tag343" href="#note343">[343]</a>. Ma l'anima sua, sprovvista d'amore
<span class="pagenum" id="Page_274">[274]</span>
come d'umiltà, nulla comprende alla poesia del nostro cielo, delle nostre
arti, della nostra storia.
</p>

<p>
Già per viaggio, in luogo di quelle fontane, sgorganti rozzamente da un
tronco di abete forato, dei Cristi e delle grossolane Madonnine sugli svolti
de' trivj, incontrando architetture e sculture, marmi ed ori nelle chiese, non
che stupito, ne rimane uggiato: gli pare piovoso il clima, disagiati gli alberghi,
aspro il vino, micidiale l'acqua, l'aria febbrile, meschina la natura
quanto gli uomini. Dall'altura di Montefiascone l'immensa campagna romana
gli si mostra arida e sterile, anzichè ridere d'ulivi e di rose qual se l'immaginava:
e rimpiange la scintillante verzura della Sassonia e le secolari sue
foreste, e quella pendice del Poltesberg, la quale, a dire suo, splende di
più fiori che non tutte le colline d'Italia.
</p>

<p>
Peggio gli uomini. Per lui chiunque porta una tonaca o dice messa, è un
ignorante che non capisce il latino, e nè tampoco la lingua materna. A una
taverna imbatte frati che sbevazzano, gesticolano, ciaramellano cavallerescamente
di cose sacre: dapertutto santi, pitturati sulle case onde preservarle
dal fuoco: dapertutto il matrimonio poco rispettato, onde dichiara questi
Italiani figliuoli del peccato; prende scandalo d'un convento provisto di trentaseimila
zecchini di rendita. Giunto alla santa Roma (così la qualifica),
Lutero visita tutte le cappelle, crede tutte le legende, prostrasi a tutte le
reliquie, sale ginocchione la scala santa; si duole che i suoi genitori non
siano ancora usciti di vita, perchè potrebbe adoprarsi a riscattarli dal purgatorio
con messe, preghiere, indulgenze; stupisce di quella pulizia severa, per
cui di notte il capitano scorre la città con buone scolte, punisce chi coglie, e
se ha armi lo appicca e getta nel Tevere; ammira il concistoro, e il tribunale
della Sacra Rota, ove gli affari sono istruiti e giudicati con tanta giustizia<a class="tag" id="tag344" href="#note344">[344]</a>.
</p>

<p>
Ma per lui Roma non è la città donde i santi apostoli respingono Attila
flagello di Dio, dove imperatori e re fermansi venerabondi o sgomentati, e
che personeggia il dominio dell'intelligenza sopra la forza brutale; la città
che tiene i Turchi in apprensione, a cui si convertono gli sguardi di tutta la
cristianità, da cui partono i missionarj di tutto il mondo, e dove da tutto il
mondo si dirigono i reclami contro ogni oppressione, ogni ingiustizia. Al
vedere tanti capolavori d'antichi, emulati dai nuovi colla penna, collo scalpello,
coi colori, e sotto al manto papale raccolti tanti sublimi ingegni, uno
dei quali basterebbe ad immortalare un paese, un'età: non uno dei raggi
che partono dall'aureola di Rafaello e di Michelangelo commuove il gelo dell'anima
sua razionatrice. Frate e tedesco, si scandolezza al lusso delle cerimonie,
senza comprendere come l'idea ha bisogno di trasformarsi in immagine.
Frate inosservato in tanta ricchezza, in tanto fasto, in tanta scienza,
s'inviperisce e medita vendetta. Fra le splendidezze del culto, espressione
mistica del rispetto e dell'amore verso Dio, fra la magnificenza de' pontificali,
non calcola se non quanto denaro costano, e con che modi questo
<span class="pagenum" id="Page_275">[275]</span>
procacciavasi: si fa il segno di croce al conoscere que' reprobi costumi, all'udire
gli aneddoti spacciati sul conto di Leone X, alla sbadataggine di
que' preti che dicevano sette messe nel tempo ch'egli una sola, «talchè i
chierichetti gli ripetevano: passa avanti, passa avanti»<a class="tag" id="tag345" href="#note345">[345]</a>: alla venalità
della curia disposta a dire come Giuda, «Quanto mi date ed io ve lo tradirò?»
Crede tutte le baje di piazza e di bettola: e perfino che in un monastero (non
indica quale) si disotterrarono da un giardino seimila cranj di neonati; che
Roma possiede veleni così squisiti da uccidere col solo guardare uno specchio
cospersone<a class="tag" id="tag346" href="#note346">[346]</a>.
</p>

<p>
Altrettanto dispetto gli fanno le università e gli studj d'Italia, perchè
interpongono la ragione fra la scienza e la fede; perchè vi s'insegna che la
luce divina rischiara il lume naturale, come fa il sole con una bella pittura;
perchè l'attività del pensiero s'applica a idee pagane, non alla dottrina di
Cristo. Anzi, in quel suntuoso peripato di Leone X non vuol vedere che
ignoranza, brutalità, grossolanità, quasi intendesse arrogarsi il vanto d'aver
egli insegnato il latino, ridesti gli studj filologici, rivelato la Bibbia.
</p>

<p>
Rimpatriato con tali sentimenti, s'ingolfa nella Bibbia in greco e in
ebraico, e fino dalle prime sue lettere, massime da quelle a Spalatino del
1518, manifesta il livore contro i Romanisti, il vilipendio per la teologia
scolastica e pei maestri in essa più rinomati; la passione della novità, comunque
sia cercata e trovata; il dubbio sofistico, la smania di togliersi dall'oscurità,
e di dare una scossa al mondo.
</p>

<p>
A raccogliere in una fissa direzione i suoi pensamenti venne il dispetto
per la vendita delle indulgenze.
</p>

<p>
La Chiesa, fino da' suoi primordj, come prescrisse penitenze e mortificazioni,
così usò della facoltà di rimetterle o attenuarle, sull'esempio
degli apostoli; e massime ai martiri si concedea di dare lettere d'indulto
ai peccatori, cui per esse il vescovo alleviava la penitenza; laonde, accanto
alla dottrina che insegna la salvazione venire da Cristo gratuitamente,
stette quella della cooperazione dell'uomo, del soddisfacimento penale,
e della remissione parziale o plenaria di questo, secondo le circostanze
del penitente. E fino da que' primi tempi indulgenza indicava un'abbreviamento
di quelle penitenze, che la Chiesa esigeva prima di assolvere,
e che concedeasi al peccatore quando desse segni di profonda contrizione
e di sentimenti mutati. Fra gli scolastici pigliò senso più ampio, fondato
sopra ragioni valevoli sì, ma non come articolo di fede. Le singole
pene non oltrepassavano mai i trent'anni, ma il loro cumulo formava talora
più secoli. Essendo per conseguenza impossibile conseguire l'assoluzione in
vita, si permise di commutarle, e farle eseguire da altri, e massime i
monaci s'incaricavano di preci, pellegrinaggi, mortificazioni, discipline,
in surrogazione del vero penitente. Domenico Loricato che ebbe questo
titolo perchè portava una corazza di ferro e catene attorno al corpo, talora
<span class="pagenum" id="Page_276">[276]</span>
assumevasi di scontare penitenze di cento e di mille anni. Tremila sferzate
equivalevano ad un anno di penitenza: durante la recita dei cencinquanta
salmi poteansi dare quindicimila colpi; laonde, col recitare venti volte il salterio
sotto continua flagellazione, redimevasi la penitenza di cento anni;
e talora Domenico la compiva in sei giorni. Così nella vita di esso attesta
san Pier Damiani, vivente intorno al mille; e altrove scrive d'avere imposto
all'arcivescovo di Milano la penitenza di cento anni, e tassata la redenzione
in un annuo tributo<a class="tag" id="tag347" href="#note347">[347]</a>. Il Muratori stampò un Penitenziale, ove si espongono
tali scambj di penitenza: «se uno non può digiunare, scelga un sacerdote
giusto, o un monaco che vero monaco sia e viva secondo la regola,
il quale adempia per lui, e se ne redima a prezzo conveniente. Una messa
cantata speciale può riscattare dodici giorni; dieci messe riscattano tre mesi;
trenta messe dodici mesi»<a class="tag" id="tag348" href="#note348">[348]</a>. Della messa il valore è infinito; onde venne
adoperata più che le altre commutazioni.
</p>

<p>
Indulgenze concedeansi anche per opere civili o pietose, come il fondare
un ospedale, erigere una chiesa, fino costruire un ponte o una via, conforme
l'indole de' tempi ove ogn'atto di questo mondo consideravasi in relazione
coll'altro; ovvero per visitare un santuario, guerreggiare contro gl'infedeli.
Eravi chi avesse recato un danno a persona, cui non potesse risarcire? e' procuravasi
l'assoluzione mediante una somma, che pareva soddisfare mediante
l'uso che se ne faceva. L'Inquisizione avrebbe dovuto punire molti delinquenti,
se non si fosse ad essi aperto uno scampo mediante le indulgenze,
convertendo il delitto in peccato, il supplizio in penitenze.
</p>

<p>
I teologi si domandarono, come mai la Chiesa potè dirsi autorizzata a
tale condiscendenza? E poichè allora la scolastica presumeva dare ragione
di tutto, allegarono che il fondo inesauribile di misericordia preparato dal
sangue di Cristo, e i meriti soprarogatorj dei santi, formano un tesoro, applicabile
a chi pentito partecipi ai sacramenti. Ma di che non abusa l'uomo?
Le indulgenze furono talvolta profuse con giubilei plenarj, e col concederle
a chi sovvenisse a bisogni temporali della Chiesa, e persino a fazioni politiche
de' suoi capi.
</p>

<p>
Furono rivolte anche sulle pene postume<a class="tag" id="tag349" href="#note349">[349]</a>, volendo che papi e vescovi
potessero applicarvi una parte di questo inesauribile tesoro di misericordia.
Perocchè quel sentimento così umano che ci lega a coloro che ne
precedettero in quest'esiglio e ci attendono nella patria, era stato consacrato
dalla fede, riconoscendo la comunione de' fedeli, cominciata tra le pruove
della vita, continuata nel luogo della temporaria espiazione, compita nella
città celeste; sicchè a sollievo delle anime aspettanti, noi militanti possiamo
applicare e le preghiere e le buone opere: tradizione antichissima,
chiaramente indicata da Tertulliano e da sant'Agostino<a class="tag" id="tag350" href="#note350">[350]</a>, nel quale già si
trova cenno delle messe per defunti. Ma esso pure fu implebejato coll'idea
del guadagno, e i suffragi si restrinsero quasi unicamente a messe ed uffizj,
<span class="pagenum" id="Page_277">[277]</span>
che troppo facilmente prendevano aspetto di bottega, e offrivano appiglio
alla maldicenza.
</p>

<p>
La Chiesa dichiarava espresso che le indulgenze esigono da una parte un
merito soprabbondante, dall'altra buone opere e pia coscienza; e che mancano
d'ogni valore se non vadano congiunte alla sincera ed efficace contrizione,
rimettendosi la penitenza solo in quanto era satisfattoria cioè punizione,
non in quanto era medicinale, cioè diretta a tener sotto gli occhi del
peccatore l'orror della colpa commessa<a class="tag" id="tag351" href="#note351">[351]</a>. Anche i catechismi più comuni
insegnano che l'indulgenza è una remissione di pene temporali, che rimarrebbero
a scontare pei peccati già rimessi quanto alla pena eterna. Non concedesi
dunque se non a quello cui già sia stata rimessa la colpa; vale a dire
all'uomo in istato di grazia, cioè di moralità soprannaturale; all'uomo che
possieda amore di Dio e de' suoi precetti, dolore de' peccati, e proposito di
non più commetterne; amore del prossimo, perdono delle ingiurie ricevute,
riparazione delle fatte, adempimento de' proprj doveri, insomma conformità
(per quanto all'uomo è possibile) alla legge divina. Solo a queste condizioni
si ottiene l'assoluzione e per ciò l'indulgenza, cioè la soddisfazione della
pena temporale che il peccatore deve alla giustizia divina anche dopo rimessa
la colpa. La qual pena temporale sconta l'uomo con opere penitenziali,
a cui la Chiesa applica i meriti infiniti dell'Uomo Dio.
</p>

<p>
Pure gl'ignoranti facilmente sdrucciolavano in opinione erronea, e se la
fomentavano coloro che ne traevano guadagno, ne facea beffe il bel mondo.
«Come credere al purgatorio predicato da bocche barbose, che non sanno
tampoco declinare <i>Musa Musæ</i>?» diceva Reuclin. E gli arguti: «Che? Sono
dunque in mano dei preti le porte del purgatorio e del paradiso?» Sul teatro
rappresentavansi spesso de' monaci, che vendeano l'assoluzione al ladro, il
quale anche negli estremi momenti esitava fra la sua coscienza e il buon
senso; altri che alle comari computavano quanti giorni un'anima resterebbe
nel purgatorio, e quanto ci vorrebbe a riscattarla.
</p>

<p>
Fatto è che lo spaccio delle bolle d'indulgenze divenne pingue entrata
della romana curia; v'ebbe persone che n'apersero bottega falsificandole:
il che tutto e screditava le indulgenze, e ne adulterava il senso. Il vulgo
facilmente recavasi a credere che quel denaro fosse il prezzo della cosa santa;
e i questori che mandavansi a riscuoterlo, partecipando d'un tanto per
cento al vantaggio, ne magnificavano profanamente la virtù. Ammirato il
Giovane racconta che, nel 1431, a Firenze venne un cavaliere gerosolimitano
con un Minorita; e quegli annunziava aver dal papa autorità ampia
per assolvere dalla dannazione: questi stava a banco nelle chiese a scrivere
e sigillare le lettere delle indulgenze e assoluzioni <i>di colpa e di pena</i>,
dispensando in arduissimi casi chi portava non solo denari, ma vesti e
panni. I senatori, dubitandone, vollero vedere la carta dell'autorità del
cavaliere, e la trovarono minore di quella che annunziava; onde gli proibirono
<span class="pagenum" id="Page_278">[278]</span>
di passar più avanti, ne scrissero al papa, e comminarono pene a
simil gentaccia. Qual v'ha mai cosa santa, di cui l'avarizia non abusi?
</p>

<p>
Han levato gran rumore d'un libro intitolato <i>Tasse della cancelleria romana</i>,
che nella sua crudezza sa di stranamente empio. Vi si dice: «Per l'assoluzione di
chi abusa d'una fanciulla, sei carlini; per l'assoluzione d'un prete
concubinario, sette carlini; d'un laico, otto. Per l'assoluzione a chi ammazza
il padre, la madre, il fratello, la sorella, o altro parente ma laico, cinque carlini;
d'un laico che uccise un abate o altro ecclesiastico inferiore al vescovo
sette o otto o nove carlini; d'un marito che battè la moglie in modo che
abortisse, otto carlini; di padre o madre o parente che abbia soffocato un
fanciullo, quattro tornesi, un ducato, otto carlini. L'assoluzione per atto
d'impurità qualunque commesso da un chierico, con dispensa di potere prendere
gli Ordini e tenere benefizj, trentasei tornesi; per mangiare latticinj
ne' tempi proibiti, sei tornesi». Fu stampato nel 1471 a Roma; vero è che
non ha nessuna autorizzazione della Chiesa, ma moltissime volte fu riprodotto
colà, e a Parigi, Venezia, Colonia, senza che scandolezzasse, finchè i
principi protestanti l'inserirono nei <i>Centum gravamina</i>, e Antonio du
Ginet lo riprodusse a Lione nel 1564 col titolo <i>Taxe des parties casuelles
de la boutique du pape, etc</i>. Non è ben determinato quanto sia autentico e
genuino: ma comunque esso urti il senso dell'onestà e della morale, basta
il senso comune per comprendere come quella tassa non riguardi il perdono,
bensì paghi la spedizione della cedola assolutoria, nè mai esclude la necessità
del pentimento e della soddisfazione.
</p>

<p>
I concilj di Vienna, di Costanza, di Laterano aveano severamente vietato
questo traffico; ma Leone X credette sorpassarvi per nobile oggetto, qual
era di far concorrere tutta la cristianità a due grandi imprese, a tutta la
cristianità interessanti; la crociata contro Selim granturco, e l'erezione
d'un incomparabile tempio.
</p>

<p>
Perocchè, arrivati all'apogeo della loro grandezza, i pontefici vollero
esprimerla anche materialmente con un tempio maggiore di tutti.
</p>

<p>
La basilica del Vaticano offre la storia della Chiesa e delle arti, da quando
Proba nel IV secolo vi ergeva una cappella al defunto marito Anicio, fino a
Tenerani e Pio IX. Nicola V, che fece per le arti non meno di Leone X,
avea pensato riedificarla splendidissimamente, e l'annesso palazzo pontifizio
ridurre in modo, che v'abitassero tutti i cardinali, quasi concilio permanente
attorno al papa; ivi tutti gli uffizj della curia; ivi grandioso ricinto pel conclave,
immenso teatro per la coronazione, suntuosi appartamenti pei principi
ospiti; il colle Vaticano, seminato di palagi, comunicherebbe colla città
mediante lunghi porticati a botteghe; attorno giardini, fontane, cappelle,
biblioteca.
</p>

<p>
Il gigantesco divisamento gli fu tronco dalla morte: poi Giulio II, a cui
nulla parea troppo grande, pensò dare condegna occupazione ai sommi artisti
<span class="pagenum" id="Page_279">[279]</span>
allora fiorenti col ricostruire la basilica. Messosi all'opera, fece distruggere
cappelle e monumenti, preziosi per antichità e per sante tradizioni, con
grave dolore di chi venera le memorie<a class="tag" id="tag352" href="#note352">[352]</a>: e stabilì (1509) che tutti i legati
pii, lasciati a luoghi incapaci d'accettarli, o che non si soddisfacessero
dagli eredi, venissero applicati alla fabbrica di San Pietro; istituendo a tal
fine un tribunale, che li riscotesse in tutto l'orbe cattolico<a class="tag" id="tag353" href="#note353">[353]</a>.
</p>

<p>
Leone X, volendo compiere quel che il predecessore avea cominciato,
pensò farvi contribuire tutta la cristianità, e concedette ampie indulgenze
a chi offrisse denaro per quell'edifizio.
</p>

<p>
Il medioevo non avrebbe trovato a ridirvi; ma le nazioni già prendeano
il volo fuori del nido in cui aveano messe le penne; i principi, bisognosi
di denaro, chiedeano partecipare a questo speciale genere d'entrata,
e voleano trafficare le indulgenze come trafficavano i voti per la corona
imperiale.
</p>

<p>
L'incarico di predicare queste indulgenze era officio lucroso, come quel di
ogni esattore. E poichè Alberto, arcivescovo di Magonza, dovea render al
papa quarantacinquemila talleri e non n'avea modo, Leon X conferì ad esso
il diritto di distribuire le indulgenze in Germania<a class="tag" id="tag354" href="#note354">[354]</a>; ed esso l'appaltò ai
Fugger, banchieri famosi di Augusta. Giovanni Arcimboldo, diacono d'Arcisate,
poi arcivescovo di Milano, che prima n'avea avuto l'incarico, riservossi
la Danimarca e la Svezia, e in pochi anni raccolse abbondanti limosine,
che l'infedeltà d'alcuni agenti mandò a male, pur la reputazione di esso
uscendone intatta. Non così quella d'Alberto, che scelse a divulgarle Tetzel,
domenicano di Pirna, oratore famoso per immaginazione, ma scarso di prudenza
e di buon senso. Se dessimo fede a Lutero, purtroppo franco nel calunniare,
Tetzel traversò la Sassonia con casse di cedole di perdono, bell'e
firmate, e dove arrivasse alzava una croce in piazza, spacciava la sua merce
nelle taverne, e «Comprate, comprate (diceva), che al suon d'ogni moneta
che casca nella mia cassetta, un'anima immortale esce dal purgatorio»; e
il popolo a calca versava talleri in cambio delle perdonanze. Così Lutero:
ma i sermoni di Tetzel furono stampati, e da un Protestante, e vi si legge
a tutte lettere la necessità della confessione e contrizione: <i>quicumque confessus
et contritus eleemosynam ad capsam posuerit juxta consilium confessoris,
plenariam omnium peccatorum suorum remissionem habebit</i>.
</p>

<p>
«Farò io un buco in questo tamburo», gridò Lutero, indignato a quella
profanità; ad alcuni che le aveano comprate, negò l'assoluzione se non
riparassero il mal fatto e si emendassero. «Vi dico che l'indulgenza non è nè
di precetto, nè di consiglio divino. Che le anime possono liberarsi dal purgatorio
mercè dell'indulgenza io nol so e nol credo. Hai tu denaro? Danne
a chi ha fame, e varrà ben meglio che darlo per compaginare pietre. Quel
che dico scompaginerà la costoro bottega: ma che importa il loro brontolio?
Teste vuote, che non han mai letto la Bibbia; che non intendono acca delle
<span class="pagenum" id="Page_280">[280]</span>
dottrine di Cristo; non si capiscono tampoco fra di loro». Così declamava:
poi alla chiesa di Wittenberg, nella solennità d'Ognissanti, affigge novantacinque
tesi; pronunziando maledizione e anatema contro chiunque negasse
la verità delle indulgenze pontifizie<a class="tag" id="tag355" href="#note355">[355]</a>, ma esservi abuso in esse.
</p>

<p>
E abuso v'era; lo attestò il medesimo concilio di Trento: sarebbesi potuto
confessarlo e toglierlo senza rompere l'unità della Chiesa; i vescovi
di Meissen e di Costanza aveano proibito quelle vendite; ma la materia
era preparata di maniera, che poca favilla destasse inestinguibile vampa.
</p>

<p>
La materia delle indulgenze non era stata molto discussa dai dottori, non
mai dalla Chiesa congregata. La bolla di Clemente VI pel giubileo del 1350
le stabiliva, ma non quanto bastasse per confutare le ragioni di frà Martino:
laonde il Tetzel che, dialettico robusto al modo degli scolastici, presumeva
trionfare di tutto mediante le argomentazioni, anzichè angustiarsi nella
quistione speciale, affrontò la generale, asserendo che il consenso de' dottori
della scuola le confermava, che il papa, infallibile in materia di fede,
le approvava, e ne davano segno col pubblicarle: laonde le indulgenze erano
articolo di fede, e bisognava credervi. Lutero anch'esso dilargasi dal suo
tema, e toglie in esame l'autorità pontifizia; e dietro a questa la remissione
de' peccati, la penitenza, il purgatorio, tutti punti che s'attengono all'indulgenze.
Altri sorsero contraddittori a Lutero; ma da una parte, col sentenziare
d'eresia ogni divergenza d'opinione, spingevansi molti nel campo nemico;
dall'altra le dispute faceano il solito uffizio di approfondare viepiù il frapposto
fosso; dal censurare gli abusi si trascorreva ad intaccare i principj;
dall'asserire che i prelati trascendevano, al revocare in dubbio la legittima
potestà del papa e persino l'autorità sua in materia di fede; e quando appunto
le minacce dei Turchi rendevano necessaria una più compatta unione,
la cristianità spartivasi in due campi, dapprima avversi, ben presto ostili.
</p>

<p>
Gli studenti di Wittenberg colgono un frate che portava ottocento copie
delle controtesi di Tetzel, gliele tolgono, e invitano chiassosamente a
venir vedere bruciarle, e il fanno tra le grida di «Viva Lutero, morte a
Tetzel». Lutero professava sottomettersi alla decisione del papa, ma intanto
sbraveggiava in tono di sfida; e dall'applauso popolare fatto confidente in
sè e ne' testi letterali della Bibbia, conculca la tradizione e la scuola, e
richiamando ai primi tempi della Chiesa, apre l'avvenire con un appello
al passato.
</p>

<p>
Come già erasi fatto col Savonarola, Tetzel proponeva a Lutero la pruova
dell'acqua e del fuoco; e questi, men civile del Ferrarese, rispondeva: «Io
me n'impippo de' tuoi ragli. Invece d'acqua ti suggerisco il sugo della vite;
invece del fuoco, odora una buona oca arrosto».
</p>

<p>
I dotti di qua dalle Alpi mal si capacitavano che da un <i>barbaro</i> potesse
derivare nulla di straordinario: e quali, invaghiti del bello, credeano bastasse
opporre ai sillogismi la fabbrica del Vaticano o il quadro della Trasfigurazione;
<span class="pagenum" id="Page_281">[281]</span>
quali prendeano spasso di quelle controversie, e di scoprire a
Lutero forza d'ingegno meravigliosa: e, sebbene scrivesse alla carlona, l'applaudivano
di prendere pei capelli la screditata scolastica e i frati, ch'eran
per loro l'ignoranza e la pedanteria incarnata. Gli spiriti forti ridevano
del papa, messo in sì male acque, ridevano insieme dei riformatori, che
davansi aria di rigoristi entusiastici, e collo scetticismo allora di moda,
stavano a vedere chi prevarrebbe. Anime rette credettero in Lutero ravvisare
l'uomo suscitato da Dio, non per demolire il dogma, ma per correggere
le aberrazioni. Quei che s'ammantano col nome di moderati,
deploravano quella scissura, ma credeano meglio non opporvisi per non
esacerbare, per non impedire la riconciliazione, per non compromettersi:
morrebbe di morte naturale, come tant'altre, nate negli ozj ringhiosi
de' conventi. Tale la considerò dapprincipio Leone X: allettato da
quelle arguzie, diceva: «Frà Martino ha bellissimo ingegno, e coteste le sono
invidie fratesche»: poi messo in collera da insulti anche personali, scappava
a dire: «Gli è un tedesco ubriaco, e bisogna lasciargli digerire il vino»<a class="tag" id="tag356" href="#note356">[356]</a>.
Dopo nove mesi, per ribattere il novatore colla penna fu scelto Silvestro
Mazzolini, da Priero presso Mondovì, maestro del sacro palazzo<a class="tag" id="tag357" href="#note357">[357]</a>.
</p>

<p>
Facile trovare nel costui dialogo futilità e cattivo gusto<a class="tag" id="tag358" href="#note358">[358]</a>; e lo beffò
Erasmo, sempre in caccia di corbellerie de' frati; ma è ben lontano dall'esser
l'ignorante che i Riformati vogliono dipingerlo.
</p>

<p>
Lutero risponde (1518); quegli replica <i>De juridica et irrefragabili veritate
ecclesiæ, romanique pontificis</i>; dove stabilisce che la Chiesa è un
regno, e regno monarchico; e il papa superiore al Concilio, di cui parla con
disprezzo: ma perchè, abbagliato dalla grandezza papale, trovava insoffribile
ogni resistenza, ogni esame, e trascendea nelle confutazioni, venne
consigliato a tacere, pur costituendolo vescovo e giudice di Lutero. E Lutero
rispondeva: «Non abbiam noi corde e spade e fuoco per castigare i
ladri, gli assassini, gli eretici? Perchè non ce ne varremmo a castigare il
papa, i cardinali, i vescovi, e tutta la schiuma della sodoma romana, avvelenatrice
della Chiesa di Dio? Perchè non bagneremo le mani nel loro sangue
onde salvar noi e i nostri nepoti?»<a class="tag" id="tag359" href="#note359">[359]</a>
</p>

<p>
Altri risposero al novatore tessendo argomenti in quelle forme sillogistiche,
di cui erasi abusato nelle dispute e fino ne' Concilj precedenti<a class="tag" id="tag360" href="#note360">[360]</a>; e
Lutero sguizzava loro di mano con una celia; diceva: «Voi discutete se
Cristo è figliuolo di Dio, se Maria è sua madre, e non tollerate che noi mettiamo
in dubbio le indulgenze?» Avea torto, perocchè quelle quistioni agitavansi
ne' conventi o in adunanze ecclesiastiche per mera esercitazione scolastica,
mentre ora egli le portava in piazza, le sottoponeva al senso comune
che non è competente; coll'audacia propria ringalluzziva la scolaresca che
moltiplicava applausi a lui, fischiate ai contraddittori, perchè sempre la forza
anormale viene ammirata, e trascina chi ha bisogno di movimento, e chi
<span class="pagenum" id="Page_282">[282]</span>
trova più comodo il pensare coll'altrui che colla propria testa. Espiavasi così la
tolleranza usata all'Aretino e al Berni; come la profanità dell'arte era espiata
dalle migliaja di figure del Papa Asino, che si diffondevano per Germania.
</p>

<p>
Leon X, uscitegli invano le promesse e le minacce, non ottenuto dai principi
che gli consegnassero Lutero, emana una bolla del 9 novembre 1518, ove
dichiara legittime le indulgenze; e che esso, come successore di san Pietro
e vicario di Cristo, aveva autorità di concederle. Lutero se n'appella al Concilio,
e ricorrendo a frasi simpatiche, parla della schiavitù di Babilonia,
della libertà cristiana: <i>vindicemus communem libertatem, liberemus oppressam
patriam</i>, è il motto che dà a' suoi Tedeschi. I quali presero a riguardare
la resistenza come una liberazione dalla tirannide italiana, e ripeteano
le invettive che Hutten avventava al papa: «Sei tu che hai dilapidato la
Germania: sempre il vangelo a te spiacque, o tiranno; tu ingojasti la Germania,
tu la rivomiterai, coll'ajuto di Dio. Tu hai ciuffato, estorto il nostro
denaro: cos'è che tu chiami la libertà della Chiesa? La facoltà di derubarci.
Non v'ha che te di eretico, Leone X, tu divenisti vero leone e vorresti
divorarci; non dimenticarti che il mio paese nutrisce altri leoni contro di
te, se non bastano le tre aquile: Leone....»; il resto la creanza ci interdice
di trascriverlo.
</p>

<p>
In fatto, sotto la specie di libertà religiosa, intendevasi libertà politica, del
resto connesse fra loro. E gran bisogno sentivasene in Germania, ove ancora
l'imperatore dipendeva dal papa; i baroni dipendeano dall'imperatore; gli
uomini gregarj dipendeano dai baroni; alla gleba era legata la gentuccia e
a servizj di corpo; libertà, libertà, ripeteasi dunque dapertutto, e tal voce
era compresa anche dalla plebe. La nazionale avversione contro quanto
stava di qua dall'Alpi trovava pascolo in questa guerra di nuovo conio, e
che non cagionava nè spese, nè pericoli, nè spostamento d'abitudini;
laonde i Tedeschi s'affezionano al nuovo Erminio che muove guerra implacabile
agli Italiani, abisso di vizj e culmine d'orgoglio; declamano contro
malignità e finezze a cui essi non arrivano; contro la gaja cultura, da cui
si trovano tanto lontani; contro questi Italiani da cui erano stati impediti,
di soggiogare l'intera Europa; e ai quali Lutero portava ora colla penna
tanti danni, quanti già i Barbari colle armi.
</p>

<p>
Inoltre Lutero parla tedesco, e il tedesco vulgare, quando il più de' predicatori,
e tutti quelli mandati da Roma usavano il latino; e possedendo se
alcun altri mai il linguaggio popolare e quel dell'ingiuria e del riso, tanto
efficace in tempi commossi, egli «va, viene, spezza, brucia le siepi che non
può oltrepassare, precipita come un sasso dalla vetta, travalica monti e
valli come il diavolo», che sì spesso egli invocava e adoperava.
</p>

<p>
E nel suo proclama <i>alla nobiltà cristiana di Germania</i>, la ingelosiva
delle progressive usurpazioni del clero e di Roma contro la sua nazione, e
«Via i nunzj apostolici, che rubano il nostro denaro. Papa di Roma, dammi
<span class="pagenum" id="Page_283">[283]</span>
ben ascolto: tu non sei il maggior santo, no, ma il maggior peccatore; il
tuo trono non è saldato al cielo, ma affisso alla porta dell'inferno.... Imperatore,
sii tu padrone; il potere di Roma fu rubato a te; noi non siamo
più che gli schiavi de' sacri tiranni; a te il titolo, a te il nome, a te le armi
dell'impero; al papa i tesori e la potenza di esso; il papa pappa il grano, a
noi la buccia».
</p>

<p>
Ma il potere che vien offerto dalla rivoluzione, non talenta a principi che
abbiano senno; e Massimiliano imperatore, più vicino all'incendio, ne conobbe
la gravezza, e sollecitò Leone a citar Lutero al suo soglio. Lutero, mentre
riprotestavasi sommesso al pontefice, erasi procacciato appoggi terreni, e
mercè dell'elettore di Sassonia impetrò che il papa deputasse uno ad esaminarlo
in Germania. La scelta cadde su Tommaso De Vio, detto poi il cardinale
Cajetano, perchè nato a Gaeta il 1469. Di buon'ora s'era egli salvato dal
mondo vestendosi domenicano; lesse arti a Padova, e oltre sapere tutto a
mente san Tommaso, ne imitava il modo d'argomentare, unendo cioè la
dialettica d'Aristotele coll'ispirazione di Platone. Perciò correasi ad ascoltarlo,
ma egli fuggiva i rumori, e s'ascose per sottrarsi a un trionfo in quell'università.
Pure spesso interveniva alle dispute filosofiche e religiose,
che molto costumavansi allora, e singolarmente in una del capitolo generale
del suo Ordine a Ferrara, in presenza del duca e del senato, combattendo
Giovanni Pico della Mirandola. Al conciliabolo di Pisa dal pulpito sfolgorò
il cardinale Carvajal, e gli altri motori dello scisma, e compose un trattato
sull'autorità del papa, sostenendone la supremazia monarchica sul concilio.
Aveva anche pubblicato un'opera sulle indulgenze, lodata da Erasmo
come di quelle che <i>rem illustrant, non excitant tumultum</i>, dove conferma
l'efficacia di esse non solo nella remissione della pena <i>ut est debita ex vinculo
ecclesiæ</i>, ma anche della pena <i>ut est debita ex vinculo divinæ justitiæ</i>:
distinse i meriti di Gesù Cristo e de' santi, e l'applicazione di essi per <i>modo
di assoluzione e per modo di suffragio</i>.
</p>

<p>
Fatto vescovo di Gaeta, poi cardinale da Leon X, si mostrò attivissimo
nell'eccitare la Germania, la Scandinavia, l'Ungheria contro i Turchi: in
Boemia represse le reliquie degli Ussiti; dimostrò come a torto si tacciasse
d'avarizia la Chiesa romana per le decime, atteso l'uso che ne faceva;
più tardi Clemente VII, udendo ch'egli era assalito dai saccheggiatori di Roma,
mandò a supplicare per lui, acciocchè non s'estinguesse un tal lume della
Chiesa. L'insigne teologo Michele Cano dice: «Io l'ebbi sempre in gratissima
stima, e altamente giovò alla Chiesa, e poteva esser pari ai sommi edificatori
di questa, se la dottrina sua non avesse macchiata di certa qual lebbra, e o
per curiosità, o per sottigliezza d'ingegno non avesse esposte le sacre lettere
piuttosto ad arbitrio suo, quasi sempre felicissimamente, ma in varj luoghi
più acutamente che felicemente. Poco tenace dell'antica tradizione, nè molto
versato nella lettura dei santi Padri, non volle apprender i misteri del libro
<span class="pagenum" id="Page_284">[284]</span>
suggellato da quelli che, non a proprio senso, ma secondo la tradizione dei
maggiori, cioè la vera, apersero la chiave del verbo di Dio. Avendo scritto
molte cose eccellenti, da ultimo con alcune nuove sposizioni della Scrittura
scemò autorità a ciò che avea detto pensatissimamente»<a class="tag" id="tag361" href="#note361">[361]</a>.
</p>

<p>
A torto dunque si imputa Leone X d'avere scelto un debole avversario
a Lutero. Questi propose una disputa pubblica in Augusta, ravvisando
quanto vantaggio trarrebbe dal chiamare le turbe a giudici in punti positivi,
fondati sull'autorità. Ricusato, Lutero tergiversa, vuol discutere, ringrazia
il Cajetano d'avere usata carità con lui, che pur s'era mostrato violento,
ostile, insolente verso il nome del papa, ma il Cajetano riduce la
quistione ai veri e finali suoi termini, cioè l'obbedienza assoluta alla Chiesa
come unica autorevole in materia di fede: «Il papa ripruova le vostre proposizioni:
voi dovete sottomettervi. Il volete o no?» E Lutero ricusa l'incondizionata
sommessione, e sostiene che anche ad un laico armato di autorità
devesi credere più che al papa, che al Concilio, che alla Chiesa stessa.
</p>

<p>
Leone approvò l'operato dai distributori delle bolle d'indulgenze, e dichiarò
eretico Lutero. Il quale al papa scrisse in tono di canzonella, compassionandolo
come un agnello fra lupi, e ricantando tutte le abominazioni
che di Roma si dicevano. «Gran peccato, o buon Leone, che tu sia divenuto
papa in tempi ove nol potrebb'essere che il demonio. Deh fossi tu vissuto
su qualche benefizio o del paterno retaggio, anzichè cercare un onore, solo
degno di Giuda e de' pari suoi, da Dio rejetti».
</p>

<p>
Leone allora abbandonata la longanimità, scagliò la scomunica il 15 giugno
1520 in una Bolla studiosissimamente elaborata da Pietro Accolti cardinale
d'Ancona. Invocato Cristo a sorgere in ajuto della Chiesa sua in tanto
bisogno; e san Pietro a prendere cura di questa che gli era stata affidata
da Cristo; e san Paolo, che, sebbene avesse giudicato necessarie le eresie per
provare i buoni, trovasse conveniente estinguerle al nascere; e tutti i santi
e la Chiesa universale perchè intercedessero appo Dio onde cessasse questa
contaminazione, diceasi come molti errori, già condannati ne' Greci e ne'
Boemi, alcuni asserti ereticali, altri falsi e scandalosi, si seminassero ora
in quella Germania, che sempre fu cara a' pontefici, i quali da essa, dopo la
traslazione dell'impero dall'Oriente in Occidente, sempre aveano chiesto i difensori.
</p>

<p>
Qui recita quarantun articolo intorno al peccato originale, alla penitenza,
alla remissione de' peccati, alla comunione, alle indulgenze, alla scomunica,
alla potestà dei papi, all'autorità de' concilj, alle buone opere, al libero arbitrio,
al purgatorio, alla mendicità: tutti opposti alla carità, alla riverenza
dovuta alla romana Chiesa, all'obbedienza che è nerbo della disciplina ecclesiastica.
Dopo fattone diligente scrutinio con cardinali e capi d'Ordini regolari,
e teologi e dottori, li condanna e ripruova come ereticali, scandalosi,
falsi, contrarj alla cattolica verità; proibisce sotto pena di scomunica il
<span class="pagenum" id="Page_285">[285]</span>
tenerli, difenderli, favorirli, predicarli. E poichè quelli sono asseriti ne' libri
di frà Martino, condanna questi e chiunque li serba o legge, volendo siano
abbruciati. Martino, più volte ammonito e citato con promessa di sicurezza,
se fosse ito non avrebbe trovato nella Corte tanti falli quanti spacciava, e il
papa l'avrebbe chiarito che i suoi predecessori mai non errarono nelle loro
costituzioni. Ma avendo sostenuto un anno intero le censure, e fatto appello
al Concilio (locchè era proibito da Pio II e Giulio II) poteva il papa procedere
a condannarlo; eppure, scordate le ingiurie, voleva ancora ammonirlo
a desistere dagli errori, e fra sessanta giorni revocarli e bruciare i libri:
altrimenti lui e suoi sostenitori dichiara pertinaci e notorj eretici: deva
ognuno prenderli e consegnarli, o almeno scacciarli, dichiarando interdetti
i luoghi ove dimorassero.
</p>

<p>
Questa bolla ammiravano alcuni come un modello di latinità, di scienza,
di diplomazia; altri la criticavano come soverchiamente lunga; e che vi
s'adoprasse stile di curia, anzichè i pronunziati scritturali; e che le quarantuna
proposizioni vi si dichiarassero cumulativamente ereticali o scandalose
o false, anzichè specificare le singole.
</p>

<p>
Lutero, imitando quel che il Savonarola avea fatto co' libri immorali, davanti
agli studenti di Wittenberg brucia le Decretali, la Somma di san
Tommaso, gli scritti avversi, e la Bolla, dicendo: «Oh potessi fare altrettanto
del papa, il quale conturbò il santo del Signore»; e gittata la cocolla,
sposa Caterina Bore smonacata, cangia forma al culto, e mentre Leone
persiste a chiamarlo a penitenza, pubblica il trattato della <i>Libertà cristiana</i>.
</p>

<p>
Egli non aveva un programma prestabilito e compiuto, come non l'ha
verun novatore; procedeva a tentone, come chi fra il bujo si orizzonta a
poco a poco, e trae conseguenze dalla primaria quistione. E la quistione
suprema era: «L'uomo decaduto in qual maniera può mettersi in unione
con Cristo, e partecipare del frutto della redenzione?» Svolgendolo, arriva
al suo canone fondamentale, la giustificazione pei soli meriti di Cristo;
donde qual corollario derivano il servo arbitrio e la predestinazione.
</p>

<p>
Tutto l'edifizio sacerdotale si compagina sulla credenza che le buone opere
ci meritino la salute; Lutero, volendo demolirlo, nega che l'uomo possa cooperare
alla propria salvezza; <i>sola la fede ci salva</i>, è scritto nel Vangelo; noi
siamo corruzione e peccato, sicchè nulla possiamo se non quel che ci è <i>dato
dal nostro divin Salvatore</i>, nè merito avvi o giustizia se non in esso; onde
sono inutili, anzi nocevoli alla salute le buone opere dell'uomo, il quale non
è libero della sua volontà più che nol sia la sega in man del legnajuolo; è
pelagianismo il credere che l'uomo meriti la Salute, mentre la merita il solo
Gesù Cristo. Che penitenze? Che sacramenti? Che suffragi pei morti, o
altre opere satisfattorie? Il male è condizione d'ogni uomo finito; cioè il
sentimento del peccato non può essere divelto da nessuna coscienza finita.
Il cristiano non può raggiungere la pace se non coll'elevare lo spirito all'infinito,
<span class="pagenum" id="Page_286">[286]</span>
alla considerazione della bontà di Dio. Allora alla libertà morale annichilata
si surroga la libertà cristiana; questa significa affrancamento dalla
legge morale, che non si riferisce se non al mondo finito; nè ammette applicazioni
a ciò che è perpetuo.
</p>

<p>
Se la fede è non solo un dono gratuito, ma una specie di forza che costringe
l'assenso, mentre l'uomo, corrotto radicalmente, è incapace di ogni
libertà, fino quella di desiderare e scegliere il bene, egli non coopera a un
atto di fede, e la Grazia opera in esso non solo avanti, ma senza della libertà;
laonde fede e libertà si escludono. Pe' Cattolici invece il libero arbitrio
suppone la facoltà non di meritare la Grazia divina, ma di assentirvi o
no, sicchè l'atto di fede è un atto di volontà: <i>credere in voluntate credentium
consistit</i>, dice san Tommaso: si conoscono grazie che provocano, che eccitano,
che attraggono la libertà, ma nessuna che la costringa o la sopprima.
</p>

<p>
Colla giustificazione al modo di Lutero, cioè se l'uomo diviene giusto
pei soli meriti di Cristo, a lui applicati per mezzo della fede, è tolto via
tutto quanto s'interpone fra Cristo giustificatore e il fedele giustificato; cioè
tutta l'azione intermedia della Chiesa sull'uomo. Per tal modo, dalla negazione
della libertà metafisica egli deduce la libertà ecclesiastica.
</p>

<p>
Se ogni uomo è guidato da Dio, che bisogno ha più d'autorità umana?
Che bisogno di espiazione se i fedeli divengono di colpo perfetti mediante
i meriti di Cristo? Basta eccitare la fede mediante la predicazione del vangelo;
se i Cristiani credono, eccoli santi; se no, vanno perduti senza avere
subìto la noja di confessioni, di digiuni, di scomuniche. Il culto esterno è
inutile, bastando la fiducia in Dio; sicchè ogni Cristiano è sacerdote, e la gerarchia
fu costituita solo per ambizione d'alcuni, per ignoranza servile dei
più, a scapito della libertà dei figliuoli di Dio. Manca la ragione della progressiva
educazione di esso alla santità; e la Chiesa, coi vescovi, col papa,
coi sacramenti inalterabili non solo, ma cogli Ordini monastici, colle penitenze,
le indulgenze e tutto l'organamento esteriore, modificabile secondo
i tempi, diviene un assurdo, un effetto di pregiudizj e di cupidigie.
</p>

<p>
Ma se ci manca il libero arbitrio, per qual fine Iddio ci ha dato i suoi
comandamenti? Lutero non esita a rispondere, che fu per provare agli uomini
l'impotenza della loro volontà, beffandoli coll'ingiungere cose, ad osservare
le quali non hanno forza<a class="tag" id="tag362" href="#note362">[362]</a>. Pecchiamo pure, pecchiamo fortemente;
uccidessimo, fornicassimo cento volte il giorno; non serve, purchè crediamo
alle dovizie dell'agnello di Dio, che toglie i peccati del mondo<a class="tag" id="tag363" href="#note363">[363]</a>. Questa
negazione del cooperamento dell'uomo fu intitolato Vangelo, e nemico al
Vangelo si disse chiunque sosteneva il contrario.
</p>

<p>
Noi insistiamo sopra Lutero perchè una dottrina religiosa dev'essere giudicata
alla sua sorgente e in ciò che ha di originale e primitivo: e perchè
egli è il vero fondatore del protestantismo, avendo aperto una via propria
coll'eriger la ragione individuale al posto di Cristo, che solo rappresenta
<span class="pagenum" id="Page_287">[287]</span>
l'umanità redenta e che non comunicò tal privilegio se non alla sua Chiesa.
Le ragioni speciali che lo condussero a formulare il suo sistema, le prospettive
generali del suo edifizio, le sue pruove dedotte dalla ragione e dalle
opinioni, si riproducono nella interminabile figliolanza, per quanto sembri
discorde; nè le passioni dell'anima sua possono separarsi dalle sue credenze.
</p>

<p>
Come si disse che Dio è l'unico autore della nostra santificazione, così,
abolendo ancora ogni intervento della Chiesa fra il credente e la sacra scrittura,
si disse che questa è unica sorgente, unica regola e giudice della fede.
Nè l'intelligenza del santo libro è studio solo di filologia e storia, ma ispirazione
divina; giacchè lo spirito pone la verità ne' nostri cuori. Confondeasi
così il lettore della Bibbia colla Bibbia stessa, quasi non sia diverso
il leggere uno scritto infallibile, ed essere infallibile nell'interpretarlo.
Con ciò Lutero rendeva superfluo un magistero per l'istruzione cristiana
e per conservare la tradizione. La Chiesa non è infallibile, e può discordare
dalla parola divina. Questa vuole essere interpretata dai singoli con
sincerità e invocando lo Spirito Santo; solo in quella vuolsi avere fede, non
badando a Padri o ai Concilj, ma al testo qual è da ciascuno interpretato.
</p>

<p>
Con questo criterio, Lutero vi leggeva, che Iddio è unico autore del
bene come del male; che i sacramenti dispongono alla salute, ma non la
conferiscono; che nella santa cena è presente Cristo, ma non transustanziato;
che il ministro è un uomo in nulla diverso dagli altri, e in
conseguenza non può assolvere i fratelli, nè deve distinguersene per voti
e rigori; che la giurisdizione religiosa spetta intera ai vescovi, eguali tra
loro sotto Cristo, che n'è il capo, e scelti dai principi. Nei due Testamenti,
e nei quattro primi Concilj non si parla di purgatorio, d'indulgenze,
di voti monastici, d'invocazione de' santi, di suffragi: dunque non
si devono accettare. L'Ordine non è sacramento: Dio consacra interiormente
l'intelligenza di tutti.
</p>

<p>
Insomma per abbattere l'autorità ecclesiastica prevalsa, per inaridire la
fonte delle ricchezze e della potestà del papa e dei preti, togliea la distinzione
di spirituale e temporale, d'ogni laico faceva un sacerdote, dandogli la Bibbia
e «Interpretala come Dio t'ispira».
</p>

<p>
Bisogna dunque vulgarizzarla. Fin nel primo secolo essa erasi voltata
dall'ebraico e dal greco in latino<a class="tag" id="tag364" href="#note364">[364]</a>, e sant'Agostino dice che ne correvano
innumerevoli traduzioni, perchè, chiunque sapesse di greco, metteasi a farne
una; onde s'aveano, a detta di san Girolamo, <i>tot exemplaria quot codices</i>;
ma da noi preferivasi la itala. Era anche discussa, e Tertulliano scriveva nel
libro delle Prescrizioni: «Gli eretici ripudiano i libri della Scrittura che a
loro sconvengono; gli altri interpretano a loro fantasia; non si fanno scrupolo
di cambiare il senso nelle loro versioni: per acquistare un proselito gli
annunziano ch'è necessità esaminare tutto, cercare la verità in se stessa:
acquistato che l'abbiano, non soffrono più ch'e' li contraddica: lusingano le
<span class="pagenum" id="Page_288">[288]</span>
donne e gl'ignoranti col farli credere che ben presto ne sapranno meglio
dei dottori; declamano contro la corruzione del clero e della Chiesa; hanno
discorsi vani, arroganti, pieni di fiele: camminano dietro a tutte le passioni
umane».
</p>

<p>
Questo scriveasi avanti il secolo II, non nel <span class="scp">XV</span> o nel <span class="scp">XIX</span>: tant'è vero che
l'età nostra ci pare talvolta straordinaria sol perchè viviamo in quella, non
nelle altre. Ulfila tradusse la Bibbia pei Goti, altri per gli altri popoli che
si convertivano, nè forse v'è lingua che non ne possedesse versioni anteriori
alla Riforma. La Biblioteca Imperiale di Parigi possiede ottomila
ottocenventitrè Bibbie in sesto grande; novemila trecentottanta in medio;
diecimila quattrocendicianove in piccolo; oltre trentasettemila quattrocentottantaquattro
codici di alcune parti; e tutti, o la massima parte anteriori alla
stampa. Nella Germania stessa noverano almeno sedici traduzioni nella
lingua letteraria e cinque nella popolare, anteriori a Lutero<a class="tag" id="tag365" href="#note365">[365]</a>.
</p>

<p>
Restringendoci all'Italia, il latino vi era conosciuto da chiunque sapesse
leggere: pure Giambattista Tavelli di Fusignano avea fatto una traduzione
vulgare della Bibbia a istanza d'una sorella di Eugenio IV; un'altra Jacopo
da Varagine vescovo di Genova; quella di Nicolò Malermi o Manerbi frate
camaldolese fu stampata a Venezia nel 1471, <i>in kalende agosto</i>. <i>In
kalende octobrio</i> è iscritta un'altra che pare dell'anno stesso, e alcuno
dubitò essere quella del Varagine, ma certamente è lavoro più antico, e
di veneziano, malgrado i toscanesimi<a class="tag" id="tag366" href="#note366">[366]</a>. Esso Malermi nel prologo dice
che «già per passati tempi è stato traducto esso magno volume della
Bibbia in volgare et in lingua materna», ma con grandi errori e mancamenti,
atteso i quali egli ripigliò il lavoro. E fu stampato trentatrè volte,
di cui nove innanzi la fine del secolo, e cinque di esse a Venezia<a class="tag" id="tag367" href="#note367">[367]</a>. Nel 1472
si stamparono pure a Venezia per Cristoforo Arnoldo <i>Le epistole e gli evangeli
che si leggono in tutto l'anno nella messa</i>, vulgarizzamento toscano,
più volte riprodotto in quel secolo, il che attesta come si leggessero dal pubblico;
nel 1486 si produssero <i>Li quattro volumini degli evangeli, volgarizzati
da frate Guido, con le loro esposizioni facte per frate Simone
da Cascia</i>. Ora appunto si stampa una Bibbia che credesi tradotta dal
Cavalca<a class="tag" id="tag368" href="#note368">[368]</a>.
</p>

<p>
È una delle rarità bibliografiche l'opera in-folio stampata a Venezia il
1512, per Zuane Antonio e fradeli da Sabio, col titolo <i>Epistole, evangelii
volgari historiadi</i>, di cui alcune tavole sono intagliate in legno da Marcantonio
Raimondi.
</p>

<p>
La biblioteca di Siena possiede un Vecchio Testamento in italiano, appartenuto
ad una confraternita, che nelle adunanze festive ne leggeva alcuni
brani. Altre versioni intere o di parti ha la Magliabecchiana di Firenze, che
già furono di Santa Maria Novella, altre la Ricardiana, la Laurenziana, e
due la imperiale di Parigi.
</p>

<p>
<span class="pagenum" id="Page_289">[289]</span>
Anzi Jacobo Passavanti, nello <i>Specchio di penitenza</i>, si lagna che i traduttori
della sacra scrittura «la avviliscono in molte maniere, e quali con
parlar mozzo la troncano, come i Francesi e i Provenzali; quali con lo scuro
linguaggio l'offuscano, come i Tedeschi, Ungheri e Inglesi; quali col vulgare
bazzesco e crojo la incrudiscono, come sono i Lombardi; quali con vocaboli
ambigui e dubbiosi dimezzandola la dividono, come Napoletani e Regnicoli;
quali con l'accento aspro l'irruginiscono, come sono i Romani; alquanti altri
con favella maremmana, rusticana, alpigiana l'arrozziscono; e alquanti,
meno male degli altri come sono i Toscani, malmenandola troppo la insucidano
e abbruniscono, tra' quali i Fiorentini con vocaboli squarciati e smaniosi,
e col loro parlare fiorentinesco stendendola e facendola rincrescevole,
la intorbidano e rimescolano, con <i>occi e poscia, aguale, pur dianzi, mai,
pur sì e berretteggiate</i>».
</p>

<p>
Censuravasi dunque il modo, non si condannava il fatto. L'ascetico autore
dell'<i>Imitazione di Cristo</i> non vieta di leggere la Scrittura, ma vuole
«vi si cerchi la verità, non la dicitura; leggasi collo spirito con cui fu
fatta». Alfonso d'Aragona re di Sicilia avea letto quattordici volte la Bibbia
coi commenti di Nicolò da Lira, e la citava ogni tratto.
</p>

<p>
E lettura assidua ne faceva il Savonarola, come appare dalle postille
che caricano le Bibbie che gli appartennero, o che (noi supponiamo) gli
erano date da' suoi devoti perchè le impreziosisse con sue annotazioni.
Egli poi ne' sermoni e negli opuscoli, ne faceva l'interpretazione spirituale,
la morale, l'allegorica, l'anagogica. A cagion d'esempio, «Dio
creò il cielo e la terra», oltre il senso letterale, ha il senso spirituale di
creazione dell'anima e del corpo; il senso morale vorrà indicare la ragione
e l'istinto; il senso allegorico o riguarda la Chiesa ebraica, e cielo e
terra significheranno Adamo ed Eva, sole e terra significheranno il gran
sacerdote e il re; o risguarda la Chiesa cattolica, e significheranno il popolo
eletto e i Gentili, il papa e l'imperatore. Il senso anagogico si riporta alla
Chiesa trionfante, sicchè cielo, terra, sole, luna, stelle significheranno gli
angeli, gli uomini, Cristo, la Vergine, i beati, e così via<a class="tag" id="tag369" href="#note369">[369]</a>.
</p>

<p>
Egli vedeva però che per tal uopo occorre conoscere bene la lingua e la
storia, avere molta famigliarità colla Bibbia, non urtare le opinioni della
Chiesa romana, non trascinare i sensi a fini nostri particolari, per non
mettere il nostro intelletto in luogo della parola divina, e lasciarsi guidare
dalla Grazia divina, meritandola colla purità del cuore, col lungo esercizio
della carità, coll'elevarsi sopra le cose terrene. Buoni avvertimenti, ch'egli
ripeteva ogni tratto a se stesso onde tenersi in guardia; pure in fatto nella
Bibbia trovava spesso i pensieri suoi, le sue speranze, l'allusione alle cose
pubbliche e private, grandi e piccole, e le sue visioni e profezie.
</p>

<p>
Non per questo vogliamo negare che lo studio della sacra scrittura fosse
negletto. Un frate esemplarissimo e d'eccellenti intenzioni, al Savonarola
<span class="pagenum" id="Page_290">[290]</span>
ancora novizio dimandava che servisse leggere il Testamento Vecchio, e
qual frutto si raccolga da avvenimenti di tanti secoli fa<a class="tag" id="tag370" href="#note370">[370]</a>. In fatti il paese
nostro e il tempo erano cattolici, nè occorrevano controversie con eterodossi;
laonde la Bibbia era piuttosto serbata come un repertorio pei predicatori.
Tutte le feste della Chiesa si riferiscono ai fasti di Cristo e alla
ricordanza delle persone che più rifulgono nella storia di essa: onde il parroco,
spiegando il vangelo, non ha bisogno di discutere verità, che non sono
poste in controversia. La scarsità dei libri facea volgere più volentieri a
catene, a compendj, a concordanze di autori che aveano scritto sulla Bibbia,
e delle cui asserzioni si fiancheggiavano: e come per la medicina adopravasi
la <i>Somma</i> di Taddeo e per la giurisprudenza quella di Azzone, così per
la teologia si ricorreva alle <i>Sentenze</i> di Pietro Lombardo, alla <i>Somma</i> di san
Tommaso e ad altre, prestandovi fiducia illimitata, come avviene delle materie
non discusse, e tenendosi dispensati dall'esaminare nè la natura per
le materie fisiche, nè i testi per le morali, limitandosi ad applicarli con
argomentazione sottile; affare di logica e nulla più. I predicatori, allora
come oggidì, spesso ne alteravano il senso, e per trarne edificazione amplificavano,
esageravano i testi, oltrepassando i limiti del vero; o per lo meno
obbligati a fare un discorso a tempi fissi, non han tempo di stare a esaminare
colla filologia e coll'esegesi la lezione del vangelo corrente; l'accettano
come i più, o come essi stessi lo presero, fino violentando la lettera
per acconciarla al loro intento morale.
</p>

<p>
Pure non mancava chi la Bibbia commentasse. Pantaleone Giustiniani,
che fu frate Agostino da Genova, poi vescovo di Nebbio in Corsica, e intervenne
al Concilio lateranese, e sapea greco, ebraico, arabo, caldeo, e fu adoprato
da Francesco I a stabilire nell'università di Parigi l'insegnamento delle
lingue orientali, deliberato a pubblicare la Bibbia in latino, greco, ebraico,
arabo e caldeo, cominciò dal Salterio, dedicato a Leone X il 1516, in otto
colonne, una col testo ebraico, le altre con sei interpretazioni e colle note;
ma di duemila esemplari in carta e cinquanta in pergamena, appena un
quarto trovò compratori; il resto naufragò con lui. L'università di Alcala
in Spagna, fondata dal cardinale Ximenes, pubblicò la prima Bibbia poliglotta,
dedicata a Leone X. Sante Pagnini lucchese, autore del <i>Thesaurus
linguæ sanctæ</i>, opera mirabile per tempi sì scarsi di mezzi, e che neppure
oggi troverebbe chi osasse rifarla, compì una nuova traduzione latina della
Bibbia; Leone X ne pagò la stampa, che, morto lui, fu pubblicata a Lione
nel 1527. Il padre Spirito Rotier, inquisitore a Tolosa, passava da Lione
nell'agosto 1541, e sentendo sonare a morto tutte le compane, e vedendo
trecento uomini abbrunati accompagnare una bara fra tutto il popolo accorso,
domandò chi fosse morto, e gli fu detto, Sante Pagnini, un buon domenicano
da Lucca, di settantun anno, la cui voce e l'esempio avea tenuto
lontane le innovazioni luterane; che aveva istituito un ricovero pei facchini,
<span class="pagenum" id="Page_291">[291]</span>
e indotto la città a fondare una leproseria, massime coi doni dei ricchi mercanti
fiorentini, e ogni giorno facea questue a favore de' poveri<a class="tag" id="tag371" href="#note371">[371]</a>. La sua
Bibbia, lodatissima da Huet e Touron, è criticata acerbamente da Richard
Simon; ma qui non è quistione del merito, bensì del fatto. Il cardinale
Adriano di Corneto, adoprato in nunziature ed alti uffizj, sbandito da
Giulio II e da Leone X, dirige a Carlo V un trattato <i>De sermone latino</i>,
nella cui prefazione racconta come egli erasi accinto a voltare dall'ebraico
in latino il Vecchio Testamento; ma avendo dovuto, dallo sdegno del papa,
rifuggire fra le Alpi trentine, dove nessun ebreo ardisce venire per l'antica
uccisione del fanciullo Simone, erasi applicato a questi studj.
</p>

<p>
E solo per l'intelligenza della Bibbia si studiava l'ebraico; e il Concilio
di Vienna del 1311 stabilì che nelle Università di Oxford, Parigi, Bologna,
Salamanca, e dove siede la curia romana, v'avesse due professori di lingue
orientali; ordine inserito nel <i>Corpus juris canonici</i><a class="tag" id="tag372" href="#note372">[372]</a>. Il primo cristiano
che ne desse lezioni in Italia, pare Felice da Prato, israelita convertito,
che nel 1515 pubblicò la versione latina dei Salmi, e da Leone X
fu invitato a Roma nel 1518. In quel tempo lo insegnava anche Agatia Guidacerio
di Catania, chiamato poi da Francesco I nel collegio delle tre lingue,
dove gli succedette Paolo Paradisi di Canossa. L'Italia fu la prima che
stampasse ebraico: nel 1475 a Reggio di Calabria e a Pieve di Sacco nel
Padovano n'erano tipografie, e subito dopo a Mantova, Ferrara, Bologna.
Le sole edizioni della Bibbia ebraica in quel secolo furono: 1ª quella di
Soncino cremonese nel 1488; 2ª quella del 1491 dai tipografi stessi di
Soncino trasferitisi a Napoli; 3ª quella del 1494 a Brescia. Nel 1482 stampossi
a Bologna il <i>Targum di Onkelos</i>, ch'è la migliore e più antica versione
caldaica del Pentateuco.
</p>

<p>
I migliori codici della versione dei LXX gli abbiam in Italia, e valga
per tutti il vaticano<a class="tag" id="tag373" href="#note373">[373]</a>. Nel secolo XV si fecero tre edizioni del <i>Salterio
greco</i>: a Milano nel 1481, a Venezia nel 1486; poi da Aldo nel 1497 e 98.
In Italia è la maggior raccolta di codici biblici, e la sola di Bernardo De-Rossi
a Parma ne possiede settecendodici del testo ebraico: cioè più che non ne
siano in tutto il resto del mondo. Meglio di cento edizioni della <i>Vulgata</i> si
fecero in Italia. A Fano si stampò nel 1514 una raccolta di preghiere in
arabo, nella stamperia fondata da Giulio II<a class="tag" id="tag374" href="#note374">[374]</a>. Il suddetto Pagnini cominciò
a Venezia l'edizione originale del Corano<a class="tag" id="tag375" href="#note375">[375]</a>. Nel 1513 erasi pubblicato a
Roma il Salterio in etiope<a class="tag" id="tag376" href="#note376">[376]</a>; poi nel 48 il Nuovo Testamento per cura
di Mariano Vittorio di Rieti, che quattro anni più tardi diede la prima
grammatica abissina<a class="tag" id="tag377" href="#note377">[377]</a>; Teseo Ambrogio dei conti d'Albonese insegnò a
Bologna le lingue caldaica, siriaca, armena, delle quali e di dieci altre diede
un'introduzione (Pavia, 1539) coi caratteri di quaranta alfabeti.
</p>

<p>
Risorta la filologia, la critica, addestrata sopra autori profani, volgeasi
ai testi sacri; e nella baldanza d'un nuovo acquisto, ciascuno volea cercarvi
<span class="pagenum" id="Page_292">[292]</span>
interpretazioni a suo senno. L'illustre tedesco Reuclin fece molte emende
alla Vulgata; e se le menti anguste ne riceveano scandalo, Roma lo difese,
tollerante fin dove non ne pericolasse l'unità della fede. Dicemmo come la
traduzione di Erasmo fosse da Leone X francheggiata contro i censori. È
dunque ciancia che soltanto dopo Lutero venisse divulgata la Bibbia; anzi
son tanti i lavori d'esegesi sacra a quel tempo, che il protestante Mac Crie
ammira la Provvidenza, la quale faceva dai Cattolici stessi affilare le armi
che doveano trafiggerli.
</p>

<p>
Ma si ha da questo a indurre che la lettura della Bibbia abbia a diffondersi
tra il vulgo?
</p>

<p>
I Protestanti, per togliere importanza al clero, proclamarono il diritto
che ha ciascuno d'interpretarla; e asserirono che essa è facile, accessibile
a tutti. E così? Ma tutto fra noi è autorità e tradizione, cominciando
dal parlare, col quale riceviamo un'infinità di idee e di giudizj.
Persino le verità fondamentali di fisica, di matematica, di giurisprudenza,
di medicina pochi le attinsero alle prime sorgenti: e la pluralità
non trae la scienza che dalla asserzione altrui. Che sarà poi d'una
storia che in poche pagine compendia gli avvenimenti di quattromila
anni, che espone l'origine e la destinazione del mondo e dell'uomo, le
profezie e il loro adempimento, le costumanze pastorali e lo sfarzo delle
reggie, la predica dell'apostolo, la disputa del dottore, le sentenze del savio,
l'osanna della vittoria e il gemito della schiavitù? Un libro scritto la più
parte in una lingua conosciuta da pochi, fedeli a una religione caduta; in
uno stile che va dal più semplice racconto fin alla più sublime lirica; collo
spirito di lontanissimi tempi e di civiltà diversissima, con allusioni, idiotismi,
sarà egli spiegabile da qualunque lettore?
</p>

<p>
La verità divina v'è espressa colle forme del pensiero umano, colle condizioni
dell'umano linguaggio, e però con tutte le condizioni di questo, coll'arte
dello scrivente, le figure, l'iperbole; ora s'annunzia col mistero, ora
per allusione e parabola; dirigesi all'immaginazione, al cuore, alla coscienza,
non soltanto all'intelletto, a convincere il quale potrebbe dare una
formola più precisa.
</p>

<p>
Quindi la varietà nell'intender le Scritture, e perciò nelle differenti versioni
la Bibbia fu alterata, a seconda de' traduttori. La più antica, quella
dei Settanta, è avvivata di spirito neoplatonico, e discosta dalla parafrasi caldaica,
fatta per tutt'altri lettori. Differisce da entrambe la versione latina,
fatta da san Girolamo, e che divenne la base di quella che la Chiesa cattolica
adottò poi come vulgata. Lutero la repudiò e fece una versione tedesca
pel comodo della nuova Chiesa; gli altri riformatori lo imitarono, sicchè
v'ebbe Bibbia calvinista, metodista, sociniana, e via discorrete.
</p>

<p>
Più variate ancora sono le induzioni de' commentatori. Ogni errore vi trova
appoggio; ogni sistema, anche filosofico. Quanti dottori, quanti libri disputarono
<span class="pagenum" id="Page_293">[293]</span>
sul vero senso di alcuni passi! Prendansi due de' principali: «Questo
è il mio corpo, questo è il mio sangue»: e «Tu sei Pietro e su questa
pietra edificherò la mia Chiesa»<a class="tag" id="tag378" href="#note378">[378]</a>. Quanto discuterne e fuori e dentro
del cattolicismo! or come mai un semplice fedele pretenderà averne raggiunta
la vera significazione? Un passo di san Paolo a Timoteo eccita un'infinità
di discussioni; e dà fondamento alla moderna quistione intorno alla
natura della theopneustia<a class="tag" id="tag379" href="#note379">[379]</a>. Quella risposta tanto precisa di Cristo al giovane,
<i>Se vuoi entrare alla vita osserva i miei comandamenti</i><a class="tag" id="tag380" href="#note380">[380]</a>, Lutero
la dichiara non compresa da nessuno, perchè reca impaccio al suo sistema,
e porge buon appoggio all'edifizio cattolico. Anzi, chi assicurerà che la
Bibbia è ispirata, se non ce lo dica la Chiesa? Lutero stesso parte accettava,
parte repudiava del testo sacro. Per esempio, l'epistola di san Giacomo
sulle relazioni tra la fede e gli atti del Cristiano contrariava le opinioni
sue, ed egli la dichiarò falsa, indegna, <i>straminea</i>; così d'altri libri, che
dappoi i suoi seguaci hanno ammessi.
</p>

<p>
Come dunque trovarvi quella solidità incrollabile ch'è necessaria alla
fede? come trarne lume al credere e all'operare? Per la sapiente distribuzione
della Scrittura, molti passi di essa non possono intendersi se non confrontati
con altri e col complesso; lavoro a cui non possono essere capaci
se non menti profondamente esercitate. In un luogo leggiamo, <i>Qui credit
in me habet vitam æternam</i>, ma in un altro, <i>Fides sine operibus mortua
est</i>. Alcuni possono fin riuscire di scandalo, per esempio il Cantico de' Cantici,
o le dispute di san Paolo nella epistola ai Romani sovra il prepuzio
e la circoncisione e alcuni de' Proverbj<a class="tag" id="tag381" href="#note381">[381]</a>.
</p>

<p>
Per interpretare giusto bisognerebbe sapere tutto, giacchè chi ignorasse
una cosa sola può dubitare che il conoscerla modificherebbe l'opinione sua
sopra le conosciute. Ora l'ortodosso non sa tutto; ma sa che quel che sa è
vero, perchè glielo dice la Chiesa che tutto esaminò<a class="tag" id="tag382" href="#note382">[382]</a>.
</p>

<p>
Fu dunque prudenza il non divulgare la Bibbia, quand'anche non sapessimo
che tale era pure la sorte di tutti i libri prima che la stampa li moltiplicasse.
Divulgata che fu, ognuno v'attinse quel che alla passione sua giovava: Mattia
Harlem e Muncer vi trovarono il comunismo; Giovanni de Leida il rimpasto
della società; Fox feroci delirj; chi la bigamia, chi l'entusiasmo, chi
l'annichilamento, e tutti la fierezza dei mezzi nell'attuare i loro delirj<a class="tag" id="tag383" href="#note383">[383]</a>.
A fronte ai quali, l'intelligenza, posta tutta sola in presenza della rivelazione
biblica, mai non può tenersi sicura, e precipiterà nello scetticismo. Ma la
Chiesa destina un interprete, se stessa, o vogliasi dire ispirata continuamente,
o vogliasi infallibile custode della primitiva tradizione, che non dimenticò,
nè falsò giammai.
</p>

<p>
Perocchè la Chiesa è anteriore al vangelo, avendola Cristo fondata, e
istituito i sacramenti, dato i precetti, fissato la gerarchia, insegnato l'orazione,
prima che tutto ciò fosse scritto. E agli apostoli non disse, «Eccovi il
<span class="pagenum" id="Page_294">[294]</span>
libro che dev'essere norma del vostro credere: questo mandate attorno»:
bensì «Andate e predicate a tutti». La Chiesa dunque, incarnazione permanente
e continuazione dell'Uom Dio, ha certezza immediata de' suoi insegnamenti:
e ne' primi Concilj non allegò verun passo scritturale in appoggio
delle sue decisioni, giacchè esponeva le verità ricevute immediatamente dalla
bocca di Cristo, il quale «sarà con essa fino alla consumazione de' secoli».
</p>

<p>
V'è di più: non ogni cosa fu scritta nel Testamento; san Giovanni
professa aperto essere innumerevoli i fatti che non pose nel suo vangelo:
san Paolo ripete nelle epistole d'avere parlato come ad uomini carnali,
e sottratto un cibo di cui non erano peranco capaci<a class="tag" id="tag384" href="#note384">[384]</a>. V'è dunque una
tradizione orale, di cui è parimenti depositaria la Chiesa, e che viepiù le
conferma l'autorità di unica interprete de' libri santi.
</p>

<p>
Questo titolo però non implica quel che i Protestanti asseriscono, che
fra i Cattolici non rimanga campo all'esegesi, e anzichè confondere la fede
colla disciplina, le opinioni d'un teologo col dogma, bisogna discernere la
fede dalla teologia, che è scienza umana, e non ha promesse d'infallibilità.
La Chiesa espone le sue decisioni sul dogma e la morale, non altro: nè si
cura dell'interpretazione filologica delle parole e de' versetti singoli, delle
particolarità archeologiche, dell'ordine cronologico, del perchè san Giovanni,
abbia pubblicato il suo vangelo, o san Paolo indirizzato un'epistola
anche ai Romani, nè chi sia l'autore del libro di Giobbe, di che
patria, di che tempo, a quale scopo: nè tante altre quistioni, palestra
scientifica. La Chiesa proferì e approvò: di là da quei limiti l'arringo è
schiuso; non si può pensare contro le decisioni di essa, bensì di là da
quelle. Ma la Chiesa non può essere tale, eppure permettere che ogni
individuo si formi un proprio simbolo, o che si affermi e si neghi la stessa
dottrina, che s'intenda in modo differente il Cristo, che variino i modi
di conseguire la salute. Chi ad essa obbedisca quanto alla fede e alla morale,
al di là è sciolto da vincoli, e può svolgere il talento e l'erudizione,
applicare la cognizione crescente delle lingue e delle usanze, e il Concilio
tridentino vietò solo di «interpretare la Scrittura contro l'unanime
consenso de' Padri». Ora i Padri professano la stessa fede, la stessa morale,
ma differiscono grandemente nel commentarle e svolgerle, secondo il
genio particolare, nè la Chiesa ammise mai come proprie le opinioni di alcuno
di essi per quanto grande<a class="tag" id="tag385" href="#note385">[385]</a>; e si riporta alla <i>dottrina de' Padri</i>
quando rappresentano le opinioni dell'antichità, cioè testimoniano la fede
della Chiesa.
</p>

<p>
A questo modo la Chiesa cattolica, volendo non solo l'unione, ma l'unità,
esclude tutto ciò che non è lei, eppure è universale; mentre l'eresia unisce
tutto a sè, eppure rimane locale. Si credette agevolar il progresso col sopprimere
ogni intermedio fra la ragione individuale e la parola di Dio, e
invece si crebbe la confusione.
</p>
</div>

<div class="chapter">
<p>
<span class="pagenum" id="Page_301">[301]</span>
</p>

<h2><a id="disc16"></a>
DISCORSO XVI.
<br />
<span class="x-small">INCREMENTO E SUDDIVISIONE DE' PROTESTANTI.</span>
</h2>

<p>
Il protestantesimo non fu dunque un avvenimento straordinario, un fenomeno
isolato nella storia. Cominciando dal discorso di san Paolo all'Areopago,
la Chiesa dovette colla parola sostenere le verità che suggellava col
sangue, e stretta attorno al successore di Pietro, discutere dogmi, e, secondo
lo Spirito Santo, reprimere la superbia della ragione, la quale,
uscendo dalla via degli umili, ch'è la sicura via dello spirito, a guisa dell'antico
tentatore dice all'uomo, <i>Tu sei Dio</i>. Come sempre ci fu contrasto
fra il diritto sociale e l'indipendenza individuale, così fu tra l'opinione
personale e la credenza universale. Dietro ai Gnostici, fra i quali troviamo
già tutti gli errori e intellettuali e morali<a class="tag" id="tag386" href="#note386">[386]</a>, Valdesi, Catari, Ussiti e l'interminabile
varietà de' novatori diceano che la tradizione, parola umana,
va soggetta ad errare; e sola rimane integra la lettera di fuoco della Scrittura:
la libertà del senso individuale era stata l'aspirazione di ciascun
eresiarca; e sulla grazia, sulla giustificazione, sul purgatorio non v'ha opinione
che non fosse stata messa in dibattimento. Da secoli desideravasi la
riforma della Chiesa; chiedendola gli uni dall'autorità, gli altri contro l'autorità,
quelli abborrendo, questi esagerando gli impulsi individuali. Voleasi
tornar il papato verso le sue origini, o per la via monarchica o per la aristocratica;
e già a Basilea e Costanza erasi proclamato che il potere spirituale
non ha a che vedere col temporale, e il papa non è capo costitutivo, ma
ministeriale; e Tommaso, vescovo di Bologna, che fu poi Nicola V, diceva
sapientemente: «I romani pontefici han senza dubbio allargato di troppo
le braccia, fin quasi a non lasciare podestà alcuna agli altri vescovi: ma
alla lor volta i Padri di Basilea strinsero troppo la mano al principe degli
apostoli. Nè è meraviglia: chi abusa del suo potere deve aspettare che altri
faccia altrettanto; chi vuol dirizzare un albero incurvato, lo incurva dal lato
opposto. Fermo mio proposito è di non usurpar i diritti de' vescovi, che
vengono chiamati ad assistermi nella direzione della Chiesa»<a class="tag" id="tag387" href="#note387">[387]</a>.
</p>

<p>
La protesta fu dunque un fatto comune a tutte le età; se non che anteriormente
limitavasi a punti speciali; questa volta si fe generale, per modo
<span class="pagenum" id="Page_302">[302]</span>
che tutte le susseguenti vi son comprese: prima erano ammutinamenti,
allora rivoluzione.
</p>

<p>
Lutero stesso dichiara non avere inventato nulla, e solo disposte in corpo
dottrinale opinioni correnti, innovazioni già introdotte o invocate. Nè realmente
egli ebbe un sistema preconcetto; ma via via raggranellava traverso
ai secoli i dubbj, sostituendo alla costanza della tradizione la volubilità di
spiegazioni esoteriche; e colla intrepidezza che non si briga di metterle
d'accordo, gettolle in un mondo, ove tutte le potenze dell'errore cospiravano
contro la verità, offuscata dall'indifferenza e dalle prevaricazioni.
</p>

<p>
Il primo anno di Leone X, un frà Bonaventura predicava a Roma d'essere
il salvatore del mondo<a class="tag" id="tag388" href="#note388">[388]</a>, eletto da Dio, la cui Chiesa avrebbe capo
in Sionne; e più di ventimila persone accorsero baciandogli i piedi come a
vicario di Dio; scrisse un libro «Della apostatrice cacciata e maledetta da
Dio meretrice Chiesa romana», ove scomunica papa, cardinali, prelati;
predica che egli battezzerà l'impero romano, eccita i re cristiani ad accingersi
d'armi e assisterlo, e massime esorta i Veneziani a tenersi in accordo
col re di Francia, il quale è scelto da Dio ministro onde trasferire la Chiesa
di Dio in Sionne, e convertire i Turchi. Nel 1516 fu arrestato e messo in
castel Sant'Angelo.
</p>

<p>
«A Milano il dì vigesimoprimo d'agosto del 1515, venne un uomo secolare,
di forma grande, sottile e oltremodo selvaggio, scalzo, senza camicia,
col capo nudo, e capelli aggricciati e barba irsuta, e di magrezza quasi un
altro Giuliano romita; solo avendo una vesta di grosso panno lionato; e il
vivere suo era pane di miglio, acqua, radici e simili cose; e a dormire solo
un desco, o vero la nuda terra gli bastava. Andò dal vicario dell'arcivescovo
per intercedere licenza di potere predicare; ma esso non gliela volle concedere;
non pertanto egli il dì seguente cominciò nel Duomo a predicare il
verbo di Dio, e continuò sino a mezzo settembre, con tanta grazia di lingua,
che tutta Milano vi concorreva. E dopo che avea finito il predicare se ne
andava all'altare della Madonna, e a terra gittandosi, vi stava per un gran
pezzo (credo) in orazione; e ogni sera poi alle ventitrè ore faceva sonare
la campana di esso Duomo, donde molta gente vi concorrea con i lumi accesi
a dire la <i>Salve Regina</i>; ma prima che la dicesse, stava circa mezz'ora
in terra carpone. Denari in elemosina per modo alcuno non volea; e chi
glieli offeriva, li facea donare all'altare della Madonna. Ma troppo era nemico
de' preti, e molto più de' frati; e a ogni predica rimproverava loro grandemente,
dicendo che la loro professione, la quale dovria essere povertà,
castità e obbedienza, solamente era di rinunciare la fame e il freddo e le
fatiche, e d'ingrassarsi nelle buone pietanze per amor di Dio; e quegli i
quali non devono toccare denari, non solamente possedono de' suoi, ma e
dell'avere d'altrui divengono guardatori.
</p>

<p>
«Era costui di età d'anni trenta, di nazione toscano, e disse lui avere
<span class="pagenum" id="Page_303">[303]</span>
nome Geronimo; e, per quanto ho potuto comprendere nel ragionare seco,
una fantasma mi parea e non un uomo; e molte volte mi vacillava di proposito;
ma era di parlare soave, e nella scrittura sacra credo fosse assai dotto.
Esso da chi era invitato non volea ospizio, ma secondo che nell'animo li
cadea, ora in uno ora in un altro loco andava, e di lui molte meraviglie mi
è riferito; ma perciocchè io non le credo, non voglio nè anche perdere tempo
inscriverle»<a class="tag" id="tag389" href="#note389">[389]</a>.
</p>

<p>
Questi vaneggiamenti palesano come si sentisse anche popolarmente e
la prevaricazione degli ecclesiastici, e lo scandalo della loro impunità, e il
bisogno di riformarli. Il piissimo cardinale Sadoleto ripete incessante la
necessità di correggere la Chiesa<a class="tag" id="tag390" href="#note390">[390]</a>, e, secondo Girolamo Negro, «aveva
in animo di scrivere un libro <i>De repubblica</i>, dove crivellare tutte le
repubbliche del nostro tempo, <i>præcipue</i> quella, non della Chiesa ma dei
preti».
</p>

<p>
Nello stesso Concilio di Trento il cardinale di Lorena, dipinti gli orribili
mali a cui cadeva preda la Francia, invocava come rimedio principale la
riforma della Chiesa, e doversi applicare al clero quello di Giona, «Per
colpa nostra accadde questa procella: buttate noi in mare».
</p>

<p>
Il cardinale Zabarella, anima e talvolta capo di quel Concilio, nel <i>Tractatus
de hujus temporis schismate</i> rimprovera acremente i disordini della
Chiesa romana; e se è messo all'Indice fu solo l'edizione che ne eseguirono
i Protestanti ad Argentina con prefazione in senso ereticale.
</p>

<p>
Per non allungarla, uno de' più zelanti difensori della fede non solo ma
della curia scrive: «Annis aliquot antequam lutherana et calviniana hæresis
oriretur, nulla ferme erat, ut ii testantur qui tum vivebant, nulla prope
erat in judiciis ecclesiasticis severitas, nulla in moribus disciplina, nulla
in sacris literis eruditio, nulla in rebus divinis reverentia, nulla jam propemodum
erat religio. Eximius ille cleri et sacri ordinis decor perierat;
gravi diuturnaque laborabant infamia sacerdotes, quod panum et piscium,
hoc est proventuum, majorem quam animarum curam haberent»<a class="tag" id="tag391" href="#note391">[391]</a>.
</p>

<p>
Erasi dunque d'accordo sul bisogno d'una riforma. Ma una riforma
conciliativa sarebb'ella stata possibile? Poteva un'alta e sincera volontà
ricondurre a chiaro e cristiano scioglimento la sciagurata discrepanza
delle idee pratiche e l'implicazione degli interessi ecclesiastici e religiosi coi
politici e secolari, e ringiovanire la Chiesa, consolidando l'unità, anzichè
distruggerla? Fu sperato dai buoni, ed è sempre difficile l'argomentare quel
che sarebbe potuto accadere in circostanze ipotetiche.
</p>

<p>
Per verità, quanto ai dogmi, dapprincipio Lutero deviava sì poco, che fa
meraviglia potesse suscitare tanta tempesta. Alcune delle sue tesi che allora
levarono maggior rumore aveano buona parte di verità, come il definire la
Chiesa assemblea de' santi, divinamente istituita, e dovere la fede avere una
base soprannaturale. «Sua santità (scriveva il Muscetola) ha fatto esaminare
<span class="pagenum" id="Page_304">[304]</span>
da varj teologi nostri le confessioni stese da' Luterani, e n'ebbe in risposta
che molte delle cose ivi contenute erano del tutto cattoliche; altre capaci
d'un'interpretazione non contraria alla fede, se i Luterani volessero prestarsi
a un accomodamento, il quale per altri rispetti ancora non sarebbe
impossibile»<a class="tag" id="tag392" href="#note392">[392]</a>.
</p>

<p>
Sul punto così controverso delle indulgenze, il Concilio definì soltanto
ch'esse sono utili, e che la Chiesa ha autorità di concederle, ma vuolsi farlo
con moderazione, per non isnervare la disciplina ecclesiastica. Desiderando
poi emendare gli abusi, per occasione dei quali dagli eretici sono bestemmiate,
abolisce in generale qualunque guadagno per conseguirle; agli
altri disordini che vennero da superstizione, ignoranza, irriverenza provedano
i vescovi.
</p>

<p>
Lutero dapprincipio accettava sino il purgatorio e le applicate espiazioni,
e nelle tesi del 1517 poneva: «Se alcuno nega la verità delle indulgenze
del papa, sia anatema»<a class="tag" id="tag393" href="#note393">[393]</a>. Nessuno è certo della verità della sua contrizione,
e tanto meno della pienezza del perdono<a class="tag" id="tag394" href="#note394">[394]</a>. E anche più tardi conveniva
della eccellenza della Chiesa romana e della sua autorità<a class="tag" id="tag395" href="#note395">[395]</a>.
</p>

<p>
La confessione auricolare, che è uno degli atti più repugnanti alla umana
superbia, ed una delle primarie cagioni per cui alla Chiesa si ribellò tanta
parte del mondo<a class="tag" id="tag396" href="#note396">[396]</a>, aveva l'approvazione de' primi riformati. L'uso del
calice era stato abbandonato per convenienze disciplinari che potrebbero
scomparire<a class="tag" id="tag397" href="#note397">[397]</a>; e già coi Greci e cogli Ussiti erasi condisceso in molti riti.
</p>

<p>
Le spiegazioni a cui si venne posteriormente per tentar di rannodare le
varie Chiese acattoliche, o per condannare quelle che si scostavano dalla così
detta ortodossia protestante, chiarirono come i dogmi cattolici in proposito
de' sacramenti e della giustificazione<a class="tag" id="tag398" href="#note398">[398]</a> fossero osteggiati in un senso
meramente arbitrario.
</p>

<p>
Melantone, il solo contro cui non inveiscano i nostri, spirito mite che
cercava conciliare le due Chiese, e che contano variasse quattordici volte
d'opinione intorno al peccato originale e alla predestinazione, diceva: <i>Dogma
nullum habemus diversum ab ecclesia romana</i>; e in Augusta asseriva al
legato Valdes che la controversia riduceasi a tre punti: comunione sotto
le due specie; matrimonio de' preti; abolizione delle messe private<a class="tag" id="tag399" href="#note399">[399]</a>.
</p>

<p>
Pertanto non manca chi si persuade che, se, immediatamente e innanzi
tutto corretta la disciplina, la Corte romana avesse receduto dalle pretensioni
meramente curiali, non trasformate in dogmatiche le quistioni giurisdizionali,
non tenuto troppo tenacemente a temporalità e privilegi, che
col tempo le furono tolti senza scisma, ceduto insomma di buona voglia
quel che poi dovette per necessità, avrebbe almeno tolto di mezzo il principale
pretesto della Riforma.
</p>

<p>
Ma questa trasse importanza e carattere dal tempo; una di quelle epoche
ove si manifesta il lavoro lento e graduale dei secoli, e sviluppansi i fecondati
<span class="pagenum" id="Page_305">[305]</span>
semi di miglioramento, di civiltà, di coltura. Il manto papale avea perduto
il suo splendore a forza d'esser baciato, e l'autorità mozza ai pontefici
lasciava facoltà a conventi e a capitoli di traviare. Le scienze, munite della
stampa, credeansi capaci di edificare da sè; la politica di governare da sè e
con intenti nazionali; le arti di esercitarsi da sè; la filosofia credeva sua
propria la certezza ch'erale stata comunicata dalla rivelazione, onde non sentiva
più bisogno di ausiliarj contro il dubbio sistematico; l'opinione ruzzava
contro l'irresponsalità che di fatto sottraeva gli atti del clero, al
sindacato; la sovranità, consacrata dal cristianesimo e sostenuta dai progressi
della tattica, non temea più reluttanza di sudditi; ed, al par della forza e
dell'ingegno, sottraevasi alle leggi dell'ordine imposto da un'autorità superiore
in nome di Dio e per l'organo del suo vicario in terra.
</p>

<p>
Quanto ai particolari, non è della natura umana che le discussioni portino
ad una conciliazione; anzi approfondano la fossa che divide due opinioni.
La rivoluzione d'allora differisce, è vero, dalla odierna, perchè, se la beffa
e lo scetticismo del secolo <span class="scp">XVIII</span> che traeva a negar tutto, non poteano produr
che calcolo, naturalismo, deismo, allora si usciva ancor religiosi, serbavasi
gran parte del cristianesimo, per quanto si scemasse il timor di Dio, a misura
che cresceva il timore dei governi. Ma i dissidenti sformavano a loro
talento le dottrine che ci attribuivano; i nostri o esageravano le vere o
difendeano imprudentemente anche errori, abusi, pretensioni curiali, e
battagliavano del pari per la rivelazione infallibile come per opinamenti
di scuola o d'alcuni dottori; entratovi il puntiglio, non voleasi confessare
d'aver operato per bizza e spirito di contraddizione, senza seriamente
riflettere alle conseguenze; pretendeansi dai Cattolici concessioni, ch'essi
ricusavano, talora perchè sentivansi saldi nella verità, tal altra perchè
aveanle negate dapprima.
</p>

<p>
È però più consueto spacciare che i papi sbagliarono nella condotta, che
si ostinarono a torto, a torto esitarono; che non ebbero buoni campioni.
Facile è il rimproverare dopo l'esito; facile e vulgare.
</p>

<p>
Entrante il luglio 1528, taluno da Parigi scriveva a Roma come avesse
destato colà meraviglia «una Bolla, per la quale a giudici nella causa della
fede si deputano tali, che Lutero non gli avrebbe saputo domandare più al
suo proposito e favorevoli a' suoi seguaci». Non so che nuovo modo (seguiva)
sia cotesto di commettere la causa della fede a giudici secolari e maritati,
ed ignari della materia, escludendo tutti li teologi d'una Università, qual è
la parigina, in cui sono più di cento maestri presenti, che hanno sempre
pugnato accerrimi contro gli eretici per mantenere l'integrità della fede e
l'obbedienza alla sede apostolica; che rimarrebbero nel loro dovere se anche
tutti i Cristiani si voltassero a predicare le cose luterane: e se non fosse stato
lo zelo e studio dei giudici precedenti, sarebbe talmente infetto questo regno
dalla eresia luterana, che ne avreste visto il frutto molto tempo fa. Or
<span class="pagenum" id="Page_306">[306]</span>
eccoli revocati perchè hanno condannato un Brachino, che ha qualche favore
d'alcuni: ecco commesse tutte le cause della fede a secolari, e <i>utinam</i> tutti
almen buoni cattolici, mentre parte di loro sono signiferi de' Luterani......
Due Italiani sono fra essi, uno de' quali so io disse <i>palam</i>, quando intese la
rovina di Roma. <i>Ora è pur distrutta l'alchimia della Corte romana</i>:
l'altro non disputa mai altro che Lutero essere stato un arcangelo mandato
dal Cielo; e son secolari, li quali, insieme con gli altri che non sono che
poeti o meri giureconsulti, non han altra cognizione delle cose della fede, se
non in quanto hanno udito qualche volta la santa messa, e cantare vespro.
È possibile che tanta negligenza si sia usata in cosa di così grande importanza?....
Se nostro signore dirà, gli ambasciadori della maestà del re avergliene
parlato, e avere fatto detta bolla a loro istanza, io rispondo che se il re
medesimo, e tutti quelli del mondo instassero a che sua santità facesse giudici
in le cose della fede persone che non fossero idonee o sospette, dovrebbe
soffrire più presto il martirio che consentire. Ma vi dico che la maestà del
re e madama sono di ottima e pia mente, e hanno altri pensieri che di
instare e domandare tali giudici: ma sono cose fatte ad intercessione e per
opera di qualch'altro: e vi so dire ancora che tutti questi eretici si intendono
insieme, e si ajutano l'un l'altro più che non fanno i Giudei, e sono studiosissimi
in disseminare le loro eresie.... In questa materia della fede bisogna
zelo, fervore, studio, diligenza e cognizione; nè vogliono essere tanti
giudici a castigare gli eretici; chè mal si accorda una moltitudine, se ben
fossero tutti buoni e intelligenti.... I teologi (dell'Università di Parigi) essendo
stati esclusi dal giudicio in materia della fede, se gli potrà commettere
da qui innanzi la materia culinaria. Non so se tanto poco rispetto si
dovea avere a quell'Università, che è la prima de' Cristiani, e che sempre
pugna per la sede apostolica, con farle un tale sfregio sul volto, e massime
in questi tempi, che se ne dovrebbe accrescere l'autorità perchè fossero più
muniti ed armati in combattere contro gli eretici. In Alemagna, per essere
stato maltrattato e sdegnato un fratuzzo dal cardinale della Minerva, vedete
quello è seguito....»<a class="tag" id="tag400" href="#note400">[400]</a>.
</p>

<p>
Anche da qui trapela uno de' motori della Riforma, l'odio al papa non
solo, ma all'Italia. Lutero avea profetizzato
</p>

<div class="poem">
<p><i>Pestis eram vivens, moriens tua mors ero, papa:</i></p>
</div>

<p>
vedendo la irreconciliabile lotta de' pontefici coll'imperatore, volle abbatter
quelli pel trionfo di questi, e così rese possibile la grandezza di Carlo V e di
Casa d'Austria: vedendo nascere la libertà politica, divertì l'attenzione sopra
la libertà religiosa, e assodò il despotismo monarchico e amministrativo per
distruggere l'ecclesiastico: dipinse gli Italiani, i <i>Wahlen</i>, come abisso d'ogni
vizio e culmine dell'orgoglio; rinnegando la maternità e supremazia dell'italica
civiltà, rinnovò col pensiero quel che i Barbari ci avean fatto colla
<span class="pagenum" id="Page_307">[307]</span>
forza: all'universalità surrogava le chiese nazionali, come prima del cristianesimo,
e perciò era adorato da' suoi Tedeschi come fautore dell'indipendenza.
</p>

<p>
Ov'è bene notare come i principi avversi ai papi carezzassero sempre gli
eterodossi: così vedemmo di Federico II, così di Lodovico il Bavaro;
Carlo VIII blandì il Savonarola; Luigi XII favorì il conciliabolo di Pisa;
sicchè adesso i papi dovettero modificar la loro politica secondo la paura
che l'imperatore parteggiasse cogli eretici.
</p>

<p>
Allorchè Leone X scagliò la condanna definitiva, Carlo V imperatore,
che del papa aveva bisogno in quel momento, proscrisse Lutero e i suoi
aderenti. Ma la Riforma erasi ingrandita col promettere ai principi gli ostensorj
d'argento, ai frati la moglie, alle popolazioni la libertà. L'attrattiva
d'unioni clandestine; l'abolirsi della confessione, del digiuno, delle riverenze,
d'altre pratiche che mortificano la nostra superbia e i nostri sensi;
l'austerità ostentata da coloro che chiedeano riforme, traevano tanti nelle
nuove negazioni, da poter resistere all'imperatore. Alla dieta d'Augusta nel
1530 sporsero la loro professione di fede, perciò detta Augustana, compilata
da moderati, che speravano vederla adottare anche dalla Chiesa cattolica.
Questa non può accettare transazioni dov'è certa di possedere la verità; pure
non perdette la speranza di conciliazione, e alla Germania deputaronsi prelati
di gran sapere e grande prudenza.
</p>

<p>
Già abbiamo accennato del Priero e del cardinale Cajetano, eccessivamente
sprezzati dagli avversi. Girolamo Aleandro, della Motta trevisana,
lodatissimo da Aldo e da Erasmo per conoscenza del greco e dell'ebraico,
da Alessandro VI dato secretario al duca Valentino, poi spedito per affari
in Ungheria, chiesto da Luigi XII professore all'Università di Parigi, da
Leone X tenuto al fianco in alti impieghi, quando fu deputato in Germania
contro i Luterani parve esorbitare di zelo: eppure egli riprova alcuni per
questo difetto. Da Spira il 16 ottobre 1531 scrive al Salviati: «Il Fabri
dette fuora un libro <i>De contradictionibus Lutheri</i>, buono ma <i>intempestive
editur in ipso puncto concordiæ ineundæ</i>. Similmente Ecchio quel medesimo
giorno dette fuora un libretto <i>sub titulo Cathalogi hæreticorum</i>, dove
nomina <i>præcipue Melancthon</i>; diceva il vero, <i>sed non erat id tempus</i>. Io
certo siate sicuri che interterrò l'una parte e l'altra con dolci parole, <i>ut
malos lucrifaciam</i>»<a class="tag" id="tag401" href="#note401">[401]</a>.
</p>

<p>
Dalle lettere sue raccogliesi a che scompiglio fosse la Germania: e da
Brusselle, il 26 ottobre 1531, scriveva al segretario Sanga<a class="tag" id="tag402" href="#note402">[402]</a>:
</p>

<p>
«Fummo invitati io e li precipui oratori di principi ed infiniti baroni e
nobili di questa Corte ad un banchetto πρεσβ. τῆς Λυσιτανὶας, il quale διὰ τον
πρωτὸτοκον τοῦ Βασιλέως αὑτοῦ ha fatto feste inaudite... dove fu recitata, <i>præsente
mundo</i>, una comedia ἰβεριστὶ καὶ λυσιτανιστὶ di una mala sorte, che sotto
nome d'un giubileo d'amore, era manifesta satira contro di Roma: sempre
nominando apertamente ogni cosa; che da Roma e dal papa non veniva se
<span class="pagenum" id="Page_308">[308]</span>
non vendizione di indulgenzie, e chi non dava denari non solo non era assoluto,
ma scomunicato di bel nuovo: e così cominciò, e perseverò e finì la
comedia. Ed era uno principale che parlava, vestito con un rochetto da vescovo,
e fingeasi vescovo, ed aveva una berretta cardinalesca in testa, avuta
da casa del reverendissimo legato, datagli però senza che li nostri sapessero
per che fine. Ed era tanto il riso di tutti, che parea tutto il mondo giubilasse.
A me veramente crepava il cuore, parendomi essere in mezzo a Sassonia ad
udir Lutero, ovver esser nelle pene del sacco di Roma; e non potei far che
<i>con sommessa voce</i> non ne facessi cenno di querela con Bari, e di poi eziandio
l'ho detto ad alcuni de' precipui <i>con bel modo</i>, che questi non son atti
da far in luogo di Cristiani, e tanto meno nella Corte d'un tanto e tam virtuoso
e cattolico imperatore, ecc. Mi è stato risposto che certo non è cosa
fatta ora, ma comedia d'altri tempi, della quale, per non aver altro, si servirono...
Veda mo V. S. come va il secolo!»
</p>

<p>
Di troppo egli lusingavasi allorchè da Roma scriveva al Salviati<a class="tag" id="tag403" href="#note403">[403]</a>:
</p>

<p>
«Par pur che la Germania sia stanca de la tanta varietà di queste eresie.
E se non fosse la aversione che acceca molti principi e private persone,
così cattolici come eretici, che tengono li beni altrui, e præsertim della povera
Chiesa, mi par che non saria molto difficile cosa mettervi qualche ordine
con la assistenza de' detti principi ed altri divoratori delli beni ecclesiastici,
che pochi vi sono ora in questa Germania netti da questa macchia».
</p>

<p>
Esso cardinale Aleandro alla dieta di Germania chiariva quanto si esagerasse
intorno alle ricchezze, che dalla spedizione delle bolle, dalle annate,
dall'altre grazie affluivano a Roma. Basterebbero appena a mantenere un
principe mediocre; e il papa, che pure spende meno d'alcuni non grandissimi
principi, v'adopera quel che gli è dato dai proprj dominj. E quel mediocre
ricavo gli viene da tutti i regni cattolici: tant'è poco quel che i singoli contribuiscono. — Una
volta non aveano neppure questo. — Oh sì: ma ritornate
gli uomini a pascersi di ghiande, i principi a stare senza anticamere nè
guardie o corte; le figliuole dei re a rasciuttare i panni, come una volta leggiamo
si facesse. Siccome ne' corpi umani si mutano le complessioni e i bisogni
secondo l'età, così accade de' corpi politici. Posto che, per l'unità e la
maestà, vi debba essere un capo supremo della Chiesa, per non dare diffidenza
ad alcuno è necessario non abiti nello Stato d'altri, ma nel proprio,
con Corte e ministri proprj. Or chi gliene somministrerà i mezzi? Ogni
terra ne dà al suo piovano, ogni diocesi al suo vescovo, ogni popolo al suo
signore. Nè si considera aggravio che da un paese vada in altro il denaro,
se con questo si procura la merce più di tutte preziosa, cioè la legge e la
conservazione della giustizia. Direte che sta bene nutrir la reggia del cristianesimo
per la necessità, ma non per le pompe. Se intendete le pompe
per la struttura e gli addobbi de' tempj, questi certo mancavano alla Chiesa
primitiva, ma per malignità del secolo. Del resto e Dio nell'antichità e i
<span class="pagenum" id="Page_309">[309]</span>
Gentili vollero i tempj ornati, affinchè i popoli se ne invaghiscano, confortando
la ragione coi sensi, la devozione col diletto. E anche voi, o principi,
volete pompa di corte, e il popolo vuol teatri. Quanto alle pompe
private, a Roma si commenda la vita povera, si venerano gl'istitutori della
mendicità volontaria, ma tal perfezione può desiderarsi più che sperarsi.
Ma se vogliamo che la reggia spirituale del cristianesimo, sia frequentata da
persone d'ingegno, di nobiltà, di lettere, le quali abbandonino le patrie per
sottoporsi al celibato o ad altri scomodi della vita ecclesiastica, bisogna possano
sperare onori e stipendj. Perocchè Roma non è Corte di Romani natii,
bensì d'ecclesiastici congregativi per elezione da varj paesi del cristianesimo.
I giudici de' tribunali, i magistrati, i governatori, i nunzj sono scelti
da tutti i paesi, sicchè a tutti sono comuni gli onori, le ricchezze, i vantaggi
della Corte pontifizia».
</p>

<p>
Troppo ci darà a dire Pietro Paolo Vergerio vescovo di Capodistria, mandato
nunzio in Germania. Nel 1536 vi andava il cardinale Morone milanese,
e il papa gli raccomandava di pagare tutto e non lasciare debiti alle osterie,
non isfoggiare lusso, visitare le chiese senza fasto nè ipocrisia, presentare
nella sua persona la riforma romana: prevedeva che Lutero e Melantone
non vorrebbero mai fare una ritrattazione: pure manderebbe una formola
che non gli offendesse, stesa da persone savie e rispettabili.
</p>

<p>
Ma Lutero di buon'ora rese impossibile ogni accordo, proclamando ricisamente
la condanna d'ogni tradizione ecclesiastica, d'ogni autorità della Chiesa;
e sulle attinenze dell'uomo con Dio piantando un dogma, ch'egli stesso diceva
sconosciuto alla Chiesa dagli apostoli in poi. Non chiedevasi dunque, come
nelle licenziosità precedenti, che la Chiesa si riformasse nel capo e nelle
membra, ma che s'annichilasse da sè; all'adorazione e al sacrifizio surrogasse
la predica; sfasciasse l'organamento che teneva riuniti tutti i popoli<a class="tag" id="tag404" href="#note404">[404]</a>.
Anche allora il papa dovea rispondere la parola più grande che siasi udita
nel secolo di universale vacillamento, qual è il nostro: <i>Non possumus</i>;
ma quella negazione potea formularsi colle parole che il De Maistre scriveva
ad una Ginevrina: «Noi non possiamo fare un passo verso di voi;
ma se volete venire a noi, noi spianeremo la via a nostre spese».
</p>

<p>
E già da particolari negazioni si era asceso a canoni generali: e principalmente
al dogma della giustificazione. Nel Vangelo, Cristo dice all'adultera:
«Va in pace e non peccar più»; dice al giovane: «Se vuoi conseguire
la vita eterna, osserva i miei precetti»; Cristo accettò l'amore e il pentimento
della Maddalena; accettò la buona volontà dell'operajo che arrivò
all'ultima ora. Sempre insomma si vede che, nell'effettuare la giustificazione
del peccatore, la volontà dell'uomo coopera alla Grazia, e ne conseguita una
nuova vita, giusta l'osservanza della legge divina, e il produrre opere meritorie.
Che se Paolo, nella lettera ai Romani, insiste che l'uomo viene giustificato
non per le opere della legge, ma per la fede, intende degli Ebrei, i
<span class="pagenum" id="Page_310">[310]</span>
quali, per repudiare la necessità d'un redentore, asserivano che, mediante
la legge e le opere da questa prescritte, uno possa colle sole forze umane
divenire giusto e accetto a Dio. Contro di essi pertanto scrive che l'uomo
viene giustificato non dalle opere della legge mosaica, ma dalla fede,
cioè dalla credenza in Cristo. In niun luogo però dice che la <i>sola</i> fede giustifichi
senza le opere<a class="tag" id="tag405" href="#note405">[405]</a>: bensì valere in Cristo quella fede che opera per
la carità<a class="tag" id="tag406" href="#note406">[406]</a>.
</p>

<p>
Da ciò i Cattolici dedussero che della giustificazione (la quale è inerente
all'anima, la tramuta, e porta il rinnovamento dell'uomo interiore) sono
costitutivi necessarj la fede e le opere, e che si può perderla con nuovi peccati.
I Protestanti all'incontro insegnano che essa non è se non la giustizia
di Cristo, applicata a noi in modo, che le colpe, pur durando nell'anima,
non ci possono essere imputate: ad ottenerla basta si creda che, pei meriti
di Cristo, ci sono rimessi i peccati; non vi si richiedono opere buone,
conciliabili con sentimenti cattivi, e non si può perderla più.
</p>

<p>
Da entrambe le parti i disputanti fondavansi su quel passo di san Paolo
ed altri consimili; neppure tutti i Padri del Concilio tridentino caddero
d'accordo sulla differenza tra la fede che giustifica, e le opere che non giustificano
ma sono effetti della giustizia; e solo vi fu proferito che «la fede
è il principio della umana salute, il fondamento e la radice della giustificazione,
nè senza di essa è possibile piacere a Dio, ed entrare nel consorzio
de' suoi figliuoli»<a class="tag" id="tag407" href="#note407">[407]</a>. E spiegossi poi che, non la legge de' Giudei nè le
opere dei Pagani han valore, bensì la fede, che opera per la carità, che è
informata dall'amore; giacchè senza le opere la fede è morta<a class="tag" id="tag408" href="#note408">[408]</a>.
</p>

<p>
Lutero prorompeva: «Quando questi pazzi sofisti insegnano che la fede
dee ricevere dalla carità il suo modo, la sua forma, delirano mostruosamente:
la fede giustificante è la fiducia d'essere rientrati nella grazia di
Dio, e aver ottenuto il perdono de' peccati pei meriti del Salvatore». E
Melantone definisce più preciso: «La fede è un'assoluta confidenza nella
divina misericordia, senza riguardo alle nostre azioni buone o malvagie».
</p>

<p>
Dunque l'uomo non può perdere la salute per qualsiasi peccato, e nemmeno
volendolo, purchè non gli venga meno la fede nelle promesse di
Dio<a class="tag" id="tag409" href="#note409">[409]</a>.
</p>

<p>
Alla negazione della vera dottrina intorno alla giustificazione tenne dappresso
quella del Sagrifizio; e come per la prima i Protestanti misuravano
della lettera di Paolo ai Romani, così per la seconda appoggiaronsi alla lettera
di lui intitolata agli Ebrei.
</p>

<p>
In questa vuol egli insegnarci che i peccatori non potevano evitare la
morte se non surrogando chi morisse per loro. Finchè sostituirono sagrifizj
d'animali, non faceano che attestare di meritar la morte: e poichè la
giustizia divina non potea rimanerne soddisfatta, ricominciavasi ogni giorno
l'olocausto inadeguato. Dopo che Gesù Cristo morì pei peccatori, Dio soddisfatto
<span class="pagenum" id="Page_311">[311]</span>
non aveva più ad esigere altro prezzo del nostro riscatto. Non occorre
dunque sacrificare altre vittime dopo Cristo, e Cristo medesimo non dev'essere
sagrificato che una sola volta.
</p>

<p>
I Protestanti inducevano da ciò l'inutilità di ripetere il sagrifizio della
Messa. Ma la Chiesa non ritrae il suo linguaggio da un passo isolato, e in
quell'epistola san Paolo intende soltanto spiegare la perfezione del sagrifizio
della Croce, e non già escludere i varj mezzi che Dio ci ha dati per
applicarlo. Or la parola <i>offrire</i> spesso nelle sacre scritture indica presentare;
onde la Chiesa non dice che Gesù Cristo si rifaccia vittima attuale
nell'eucaristia, ma che si offre a Dio, comparendo per noi al suo cospetto<a class="tag" id="tag410" href="#note410">[410]</a>.
Gesù Cristo una volta si immolò vittima della giustizia di Dio; ma non cessa
d'offrirsi per noi; e la perfezione di quel sagrifizio consiste in ciò, che ad
esso si riferisce tutto quanto lo precede come preparamento, o lo segue come
consumazione e applicazione. Il prezzo del nostro riscatto non si ripete,
essendo perfetto la prima volta; ma continua ciò che applica a noi quella
redenzione.
</p>

<p>
Ora il sacramento dell'altare è centro di tutto il culto, è la comunione
intima dell'uomo con Dio: onde il mistero della fede completa la ragione;
l'ordine sopranaturale serve di pienezza all'ordine naturale. Il nostro intelletto
debole li distingue; in realtà si continuano l'un l'altro; objettivamente
si confondono nello stesso vero: ed anzichè esser contradditorj, nè
tampoco diversi sono. Al Cristiano bisogna sempre combattere, e perciò
bisogna rinnovar sempre le forze alla fonte eterna del vero, del bello,
del buono.
</p>

<p>
E fu attorno a quest'epistola e a quella ai Romani che si moltiplicarono
spiegazioni e quistioni esegetiche sulla fede, sulle buone opere, sulla grazia,
sul libero arbitrio, sulla predestinazione, sulla vocazione, sulla glorificazione:
e i punti non essendo a quel tempo ancora decisi, molti fermaronsi
in giudizj diversi da quelli che poi furono sanzionati.
</p>

<p>
Pure al tirare de' conti tutto riduceasi alla suprema quistione dell'autorità
della Chiesa, o dell'esame individuale.
</p>

<p>
Chi legge in san Paolo che <i>l'ossequio nostro dev'essere ragionevole</i>, capisce
ch'è una trivialità il ripetere che i Cattolici escludono l'esame in materia
di religione. Cristo disse: «Scrutate le Scritture, e vedete come rendono
testimonianza di me»; cioè impose un esame d'adesione. Unico è il
motivo della fede; moltissimi i motivi di credibilità; e v'è tante dimostrazioni
della verità della fede, quanti motivi di credibilità. Non vi è dono di
Dio che l'uomo non deva attuare colle proprie forze, e da sant'Agostino
fino a noi si chiamò prodromo della fede l'esposizione delle pruove della
rivelazione e dell'autorità della Chiesa. La qual fede ha per motivo immediato
la veracità di Dio, e per regola l'autorità della Chiesa, ma suppone
titoli ragionevoli. Quando so che Dio ha parlato, che stabilì per sua interprete
<span class="pagenum" id="Page_312">[312]</span>
la Chiesa, più non posso discutere la parola di Dio contrariamente
alle definizioni di quella, nè darle il senso che voglio; bensì posso rendermi
conto della fede che professo o, per quei che non credono, ponderare secondo
la critica e l'argomentazione se realmente Iddio ci rivelò la sua legge,
e se stabilì un'autorità regolatrice della fede. Queste pajonmi dottrine elementari
e universalissime, lontane così dalla fede ciecamente passiva come
dal razionalismo, che esagera i diritti della ragione costituendola giudice
della parola di Dio, e confonde la luce soprannaturale della rivelazione colla
naturale dell'intelligenza umana.
</p>

<p>
Il problema dell'umana destinazione, della riunione misteriosa della natura
umana che espia e della divina che perdona, è supremo; eppure la ragione
è incompetente a darne soluzione adeguata, e perciò si richiedea la
rivelazione divina: la parola umana è insufficiente a trasmettere la fede, e
per ciò si richiede la Chiesa viva che la interpreti. Ne' suoi dettati non troviamo
nè assurdità, nè contraddizione: il cristianesimo è fuor del dominio
della semplice ragione: le verità d'ordine geometrico mal vorrebbonsi applicare
ai dati del sentimento e dell'immaginazione, che pur sono legittimi
quanto quelli dell'intelletto: vi manca la evidenza matematica, perocchè
allora non sarebbe più fede nè dono di Dio.
</p>

<p>
Il Cattolico sa che la Chiesa, istituita per applicare i meriti dell'Uomo Dio
all'umanità in generale e a ciascun uomo in particolare, operar la santificazione
del genere umano, che in essa e per essa unicamente è possibile,
ha sola il dono sopranaturale di conoscere infallibilmente la verità rivelata,
e perciò china la sua intelligenza per adottare ciò che è prescritto
come bontà e verità. Sa che la libertà è la potenza d'eseguire le proprie
leggi: e che per farle abbisogna ch'essa possieda la certezza di queste,
nè tale certezza può darsi senza l'infallibilità. Le decisioni della Chiesa
vincolano la nostra libertà, come la stella polare vincola il pilota. O
forse l'uomo cessa d'esser libero perchè è credente, perchè virtuoso? Se
c'è libertà nell'uomo, vale a dire facoltà di far il bene e compier la sua
destinazione, mentre ha la possibilità di far il male, dev'esserci un'infallibilità
che lo renda sicuro nel suo operare.
</p>

<p>
L'uomo può accettare le affermazioni divine semplicemente, e allora egli
non è che un credente; può chiarire le relazioni fra esse e i fatti interni ed
esterni dell'universo, e allora la sua fede diviene scientifica. La certezza in
materia di fede va distinta dalla scienza delle cose della fede: ciò che pruova
la verità della rivelazione, da ciò che la difende dalle accuse. E appunto la
teologia è la scienza che discorre di Dio e delle cose secondo le verità rivelate,
proposte dalla Chiesa; la scienza degli sforzi fatti per isnodare il
problema divino. Due oggetti distinti essa ha. L'uno, esporre la verità
e i dogmi dati dalla Scrittura e dalla tradizione, e rigorosamente definiti
dalla Chiesa, parte invariabile: perocchè, accanto ai principj necessarj della
<span class="pagenum" id="Page_313">[313]</span>
ragione v'ha dottrine elevatissime, non semplicemente razionali, invariabili
come il vero, e la cui invariabilità attesta esserne divina la sorgente.
Sopra questa base divina elevasi l'edifizio della ragione, secondo oggetto
della teologia, sottoposto alle condizioni d'ogni opera umana, svolgimento,
mutazione, successione, progresso, regresso, a proporzione del sapere e
delle attitudini dell'uomo e della società: e però anch'essa non si restringe
nella categoria dell'essere, ma passa in quella del divenire; essendovi un
solo modo di credere, ma molti di dimostrare e appoggiar la verità.
</p>

<p>
Tale l'assunsero i Padri, cercando con essa la rigenerazione intellettuale,
identificata colla rigenerazione morale, poichè si proponeva la salute delle
anime, primo, collo svellere il dubbio, che col sottile argomentare avea
scosso le credenze più vitali; secondo, col riordinare le scarmigliate idee
del dovere. Atteso che si attaccano i misteri in apparenza, in realtà si rinnegano
i comandamenti.
</p>

<p>
Emancipare la coscienza individuale dalla tutela ecclesiastica, tenere ciascuno
responsale delle proprie credenze come de' proprj atti, ed obbligato
ad acquistare coll'esame convinzioni proprie, a seguire la coscienza propria,
anzi che obbedire alla Chiesa o ascoltare il prete, costituisce il gran divario
fra i Protestanti e noi.
</p>

<p>
Ma una generazione di rado s'accorge dell'opera che essa intraprende e
compisce; nè i riformatori d'allora aspirarono a quel che, al cospetto dei
moderni, ne costituisce il merito, la libertà di esame. Contro di questa impennavasi
Lutero, ed esclamava: «Non v'è angelo in cielo, e molto meno
uom sulla terra che possa ed osi giudicar la mia dottrina; chi non l'adotta
non può andar salvo; chi crede ad altri che a me, è destinato all'inferno. Al
Vangelo che io ho predicato devono sottomettersi papa, vescovi, preti, monaci,
re, principi, il diavolo, la morte, il peccato, e tutto ciò che non è
Cristo. La mia parola è parola di Gesù Cristo, la mia bocca è la bocca di Gesù
Cristo»<a class="tag" id="tag411" href="#note411">[411]</a>.
</p>

<p>
Anche enunciandosi principj malvagi di filosofia o di politica, l'esister la
dottrina cattolica impediva gli eccessi e le storte applicazioni. Ora, scosse
le credenze, invocavasi, come dopo ogni rivoluzione, il rassettamento; in
parte l'abitudine antica, in parte l'indole delle moltitudini faceano sentito
il bisogno di conservare la libertà, eppure costituirsi in comunità, formare
una Chiesa, aver concistori che autorizzino a predicare<a class="tag" id="tag412" href="#note412">[412]</a>. Vero è
bene che, sostenendo la giustificazione per mezzo della fede, venivasi ad
accampare la coscienza individuale contro la tradizione secolare; ma direttamente
all'autorità della Chiesa sostituivasi l'autorità della Bibbia.
</p>

<p>
Eppure questa da chi era trasmessa? da quella tradizione che essi rinnegavano.
L'interpretarla poi rimettevasi al sentimento individuale, sicchè alla
perfine si ritornava al libero assenso della coscienza. Così il Protestante
aveva il testo della Scrittura colla mescolanza di verità di fede e verità di ragione,
<span class="pagenum" id="Page_314">[314]</span>
senza la certezza del senso che contiene; il Cattolico ha il senso indefettibilmente
conservato di un testo, in cui stanno tutti i dogmi di fede. Ma
la fede è l'adesione dello spirito umano alla testimonianza di Dio. Essa non
dà solo il presentimento della verità, ne dà la certezza. Libero esame è il
diritto dello spirito umano di non ammettere in qualsiasi ordine di cose se
non ciò che riconosce per verità. Dunque, prima di credere i misteri <i>rivelati</i>,
dee aver certezza che sono rivelati: s'ha da adoprare la ragione fino al punto
ov'essa ci conduce a riconoscere la Chiesa. Ecco l'esame previo alla fede, il
quale non è punto interdetto ai Cattolici.
</p>

<p>
Ma il protestantismo disgrega tutto ciò che Dio aveva unito; la società
spirituale dall'autorità su cui si fonda; la parola scritta dalla tradizione vivente
che ne scopre l'origine e il senso; il sacrifizio unico della redenzione
dalla perpetua sua offerta sugli altari del nuovo patto; la Grazia dai sacramenti
che ne sono le grandi e divine arterie; la fede dalle buone opere che
la mostrano viva; l'amore dal culto che n'è l'espressione; la preghiera dai
gradi per cui ascende a Dio mediante gli angeli, i santi, la madre di Cristo:
e per tal modo prepara il distacco totale della ragione dalla fede, della natura
dalla Grazia, di Dio dall'uomo coll'ateismo o il panteismo, col deismo o il
naturalismo.
</p>

<p>
E non meno di eresia religiosa fu eresia politica, combattendo la religione
e la civiltà cristiana come nel pensiero così nell'azione: ergendo a principio
supremo del vero e del bene l'io umano, in contrasto all'unificazione pontifizia:
ergendo lo Stato in divinità; posponendo gli interessi di Dio che
fin allora aveano primeggiato, sicchè, dopo aver gridato «Date a Cesare
quel ch'è di Cesare», si dimenticherebbe di dar a Dio quel ch'è di Dio.
</p>

<p>
Così rinnegato il primato nell'ordine religioso, intaccavasi pure nel civile,
mentre parevasi assodarlo. Le conseguenze non si conobbero che tardi,
e ai nostri giorni, quando ormai a un'apparenza di unità non si arriva se
non a spese della fede, e la fede non si produce che in contrasto coll'unità:
ma subito si sentì il disordine.
</p>

<p>
Gaspare Contarini, veneziano (1483-1562), entrato ne' Pregadi della sua
patria, appena l'età gliel permise, non sapea mai risolversi a prendere la
parola, sebbene, quando il faceva, parlasse alla semplice, ma con profondità.
Eruditissimo di filosofia e matematica, versatissimo in gravi maneggi politici,
essendo stato savio grande del Consiglio, capo dei Dieci, riformatore dello
studio, Paolo III lo elesse cardinale con altri sette di gran virtù e dottrina,
benchè ancora laico e lontanissimo dal pensarvi: fu ambasciadore della Serenissima
presso Clemente VII, col quale s'adoprò di tutta forza per isviarlo
dalla politica tentennante, mostrandogli come recasse a precipizio l'Italia.
Colla filosofia aveva egli studiato la teologia, propendendo per san Tommaso
ma conoscendo tutti i santi Padri, e ancor giovane aveva scritto contro il
Pomponazio suo maestro, poi due libri <i>De Ufficio Episcopi</i> (1516) e un altro
<span class="pagenum" id="Page_315">[315]</span>
sull'origine divina della podestà del papa, con semplice gravità e meno triche
di scuola che non solessero i teologanti: e di lui diceva il cardinale Polo,
non essergli sconosciuto nulla di ciò che lo spirito umano scoprì colle sue
ricerche e la divina grazia ha rivelato; e v'aggiungea l'ornamento della
virtù.
</p>

<p>
Gaspare sedeva in consiglio quando gli giunse la notizia del cardinalato,
e tutti ad applaudire; solo Alvise Mocenigo, costante avversario di
lui e degli ecclesiastici, brontolò: «Codesti preti ci hanno rubato il miglior
gentiluomo che la città avesse»<a class="tag" id="tag413" href="#note413">[413]</a>. Solo alle calde preghiere e
all'idea del dovere egli rassegnossi ad accettare quel gravoso onore, e
«non accortigianato nelle cose di Roma», insisteva sulle riforme: e
scrisse, fra le altre, due lettere a Paolo III, intorno alle composizioni e
alla potestà pontificia. «Il dispensiero (diceva), non può vendere ciò che
non è suo ma di Dio, foss'anche il lucro destinato a far guerra al Turco
o a riscattare schiavi, o qual altro siasi scopo; tutti convenendo nella sentenza
di san Paolo che non può farsi il male per conseguire il bene, nè
acconciare la verità di Dio agli esempj e alle costumanze nostre. Coloro
che ampliarono in ciò l'autorità del pontefice sino ad affermare non abbia
altra regola che la particolare sua volontà, porsero occasione agli avversarj
di negarla del tutto. Qual cosa potrebbe immaginarsi tanto repugnante
alla legge di Cristo che è legge di libertà, quanto il sottomettere i Cristiani
a un capo, al quale sia attribuito l'ordinare leggi, il derogarle, il dispensarne
a capriccio, anzichè a regola di dovere? Ogni potestà è potenza di
ragione, ed ha per iscopo di condurre con retti mezzi alla felicità. Così
anche l'autorità pontificia, conferita da Dio al beatissimo Pietro ed a' suoi
successori sopra uomini liberi, vuol essere usata secondo la regola della ragione,
dei precetti divini e della carità. Santo Padre, voi che soprastate
agli altri in dottrina, senno naturale e sperienza delle cose, esaminate se
dalla contraria dottrina non abbiano pigliato baldanza i Luterani a comporre
i loro libri della cattività di Babilonia. E davvero, qual cattività peggiore
di questa, professata da alcuni esuberanti sostenitori della podestà pontificia?
Abbia la S. V. a cuore quella suprema potenza e libertà del volere, che
viene dall'ossequio alla grazia divina e alla ragione; non pieghi all'impotenza
della volontà, che sceglie il peggio, e alla servitù che mena al peccato;
perocchè solo allorquando quella vera facoltà del volere sarà congiunta
alla podestà pontificia conferitavi da Cristo, sarete potentissimo,
affatto libero, e vera vita della repubblica cristiana»<a class="tag" id="tag414" href="#note414">[414]</a>.
</p>

<p>
E trattando della giustificazione nelle epistole stesse, dichiara aperto che
«l'uomo propende al male, in grazia dell'impotenza della volontà; dalla
qual malattia, che è servitù dell'animo, non può liberarsi per le virtù morali
acquistate coll'abito delle opere buone, ma solo per la grazia di Dio e
la fede nel sangue di Gesù Cristo». Tale dottrina enucleò nel <i>Tractatus
<span class="pagenum" id="Page_316">[316]</span>
seu epistola de justificatione</i>, lodato immensamente dal cardinale
Polo, dal cardinale Sadoleto e da altri, che ammiravano come quell'arduo
punto egli avesse sì ben chiarito, e con verità inaspettate, che pur erano
nella sacra scrittura<a class="tag" id="tag415" href="#note415">[415]</a>. Onde può dirsi che il Contarini esibisse il vero
programma di ciò che poi compì il Concilio di Trento, sia quanto alla
riforma, sia quanto alla definizione dogmatica di quel punto scabrosissimo.
</p>

<p>
Insisteva egli presso papa Paolo acciocchè attuasse le riforme; e da Ostia
l'11 novembre 1538 scriveva al cardinale Polo: «Il papa mi menò seco
in carrozza a Ostia. Tra via, il nostro buon vecchio si intertenne meco
sopra la riforma delle composizioni. Diceva d'aver sopra di sè il trattatello
da me scritto in proposito, e d'averlo letto la mattina. Io avea perduto
ogni speranza: ma ora mi ragionò in modo sì cristiano, che concepii
di nuovo la speranza che Dio gli farà compiere qualcosa di grande, e non
permetterà che le porte dell'inferno prevalgano nel suo spirito».
</p>

<p>
Ma il papa era intricato in idee politiche; quando il Contarini gli faceva
objezioni sul nominare cardinali che a lui non pareano dover riuscire di
onore alla Chiesa, gli diede sulla voce: «Già siamo stati cardinali anche
noi, e sappiamo come ripugnino che altri abbian lo stesso onore». Al che
il Contarini non potè trattenersi dal replicare: «Io non reputo che il maggior
mio onore sia il cappello».
</p>

<p>
Spedito alla dieta di Ratisbona del 1541 per tentare la conciliazione fra
Luterani e Cattolici, e almeno indur quelli a riconoscere i principj fondamentali,
cioè il primato della santa sede, i sacramenti, e altri punti appoggiati
alla Scrittura e all'uso costante, domandò al papa che, se mai da
articoli indifferenti alla fede dipendesse la riconciliazione, potesse condiscendere
sul celibato dei preti, sulla comunione d'ambe le specie ed altri simili;
sempre coll'autorità del pontefice: ma non pare n'avesse il consenso<a class="tag" id="tag416" href="#note416">[416]</a>.
Bensì è meraviglioso come riuscisse ad accordare i congregati in quattro
articoli essenziali, della natura umana, del peccato originale, della redenzione,
della giustificazione per mezzo della fede viva e operosa. «Quand'io
vidi questa concordia d'opinioni (scriveva al cardinale Polo) sentii riempiermi
di supremo gaudio, non tanto pel buon fondamento gettato alla pace,
quanto perchè qui consiste tutta la dottrina cristiana».
</p>

<p>
Anzi l'elettore di Brandeburgo assentiva al primato del pontefice, trovandolo
necessario colà dove una era la fede, una la chiesa<a class="tag" id="tag417" href="#note417">[417]</a>: Bucero stesso
confessava che la disciplina dei Protestanti era molto scadente, e convenire
che i vescovi esercitassero il loro potere spirituale in ordine gerarchico,
benchè pensasse che il celibato, i digiuni, le penitenze non potessero affarsi
coi tempi<a class="tag" id="tag418" href="#note418">[418]</a>.
</p>

<p>
Ma le conciliazioni mal possono sperarsi in tempi turbinosi: e Lutero protestò
che era la coda del diavolo che conduceva questo tentativo di pace<a class="tag" id="tag419" href="#note419">[419]</a>;
le Corti mal gradivano la concordia; i principi di Germania temeano che
<span class="pagenum" id="Page_317">[317]</span>
coll'unità religiosa non s'aumentasse la potenza dell'imperatore; gli entusiasti
voltavano in beffa la moderazione; il re di Francia, con ipocrito zelo
pel papa e per la Chiesa, biasimava il Contarini come freddo e ligio all'imperatore.
Ne restò questi scoraggiato, secondo scrive Girolamo Negro che
l'accompagnava, vedendo «il corpo, infermo talmente e indebolito, che nè
dieta, nè medicina gli può giovare...... e intertenimenti secreti di principi,
li quali non vorrebbero vedere che Cesare con questa unione si facesse patrono
di queste provincie..... e i Protestanti far grande istanza contro le
messe private, il celibato, i voti monastici, le invocazioni de' santi ed altre
ordinazioni nostre non istituite da Cristo nè dagli apostoli»<a class="tag" id="tag420" href="#note420">[420]</a>, e così
l'opera fu mandata in fumo. Gli Italiani, al solito, ne versarono la colpa
sul Contarini, il quale, se si dolse che «di tal moneta pagassero le sue fatiche»,
più dovette piangere dell'imminente disastro della Chiesa. La solita
genìa dei buffoni facea scene a suo carico, e il Beccatelli racconta che,
mentre tornava in Italia, un vecchio amico a Brescia domandogli: «Come
stanno, monsignor reverendissimo, que' capitoli che ai Luterani avete
sottoscritto tanto esorbitanti?» E avendo il Contarini risposto che le erano
baje da Pasquino, l'amico gli mostrò lettere da Roma ove se ne parlava. Sicchè
il Contarini dovette scrivere al papa di sospendere il suo giudizio finchè
gli avesse chiarito il vero, come poi fece così splendidamente, che il
papa stesso l'esortò a non vi badare, citandogli quel d'Ovidio, <i>Summa petit
livor, perflant altissima venti</i><a class="tag" id="tag421" href="#note421">[421]</a>.
</p>

<p>
Colla <i>concordia</i> di Ratisbona sarebbesi conservata l'unità nella nazione germanica,
senza temere le usurpazioni di Roma; ma Lutero ripudiò ogni conciliazione;
non potere l'opera di Dio ravvicinarsi a quella di Satana. Anche
a Roma se ne prese scandalo; temendo che l'imperatore, capo di tutta Germania,
divenisse onnipossente, Francesco I di Francia si oppose: e il Contarini
scrive al cardinale Farnese che Granuella, ministro di Carlo V, «mi
affermò con giuramento avere in mano lettere del re cristianissimo, il quale
scrive a questi principi protestanti che non si accordino in alcun modo, e
che lui avea voluto vedere l'opinioni loro, le quali non gli spiacevano»<a class="tag" id="tag422" href="#note422">[422]</a>.
</p>

<p>
Ai 15 giugno 1540 Nicolò Ardinghelli, a nome del papa scriveva ad esso
cardinale Contarini<a class="tag" id="tag423" href="#note423">[423]</a> come fosse ormai impossibile la tolleranza, «essendo
gli articoli che restano controversi tanto essenziali alla fede, che, senza
procura di Gesù Cristo Nostro Signore, noi quaggiù non possiamo pigliarne
sicurtà; anzi abbiamo la legge che non <i>sunt facienda mala ut veniant bona</i>;
perchè essendo la fede indivisibile, non la può accettare in parte chi non
l'accetta in tutto, quanto al potersi dire cristiano e fare un corpo medesimo
nella Chiesa. E però nostro signore con tutto il collegio, <i>nemine discrepante</i>,
ha risoluto di non poter dare orecchio in alcun modo a quella tolleranza
che si domanda, nè, per quel che toccherà a sua beatitudine, macolare
quella sincerità della fede, che i suoi predecessori hanno fin qui
<span class="pagenum" id="Page_318">[318]</span>
conservata, comprovando con segni che questa è la cattedra di san Pietro,
per la fede del quale pregò Gesù Cristo Nostro Signore».
</p>

<p>
Ciò che v'avea di troppo reale era il disordine gettatosi nelle intelligenze
come nella vita, al moltiplicarsi di tanti discepoli, ognuno dei quali
era un dissidente. Nella <i>Confessione</i> d'Augusta gli eterodossi aveano preteso
raccogliere ciò che di comune aveano la loro e la cattolica fede, a tal
uopo ricorrendo a termini ambigui, che la Chiesa non accettava perchè poteano,
come esprimere la verità, così ratificar l'errore. Carlo V nel 1548
decretò l'<i>interim</i>, pel quale convenivasi che «interinalmente gli Stati erano
liberi in religione, salvo a renderne conto a Dio e all'imperatore»: ma
nulla attribuivasi alla Chiesa cattolica, la quale, oltre che emanato dall'autorità
secolare incompetente, trovava lesivo quell'atto, dacchè ella erasi
già pronunziata sui capitali dissensi. Fra' Protestanti medesimi fu chi lo
disgradiva, e designavano gli accettanti col nome di <i>rilassati, adiaforisti,
indifferenti</i>.
</p>

<p>
Ed ecco, al rumore della nuova dottrina, all'annunzio che i predicanti
rompono la catena storica della tradizione, e ognuno può a suo senno interpretare
la Scrittura, sorgono veggenti in ogni parte; i meno atti al ministero
pretendono avervi più evidente vocazione; la Bibbia diviene stromento
alle passioni; e i villani, lettovi che gli uomini sono eguali, scatenano l'irreconciliabile
ira del povero contro il ricco, bandendo guerra all'ordine
come tirannia, alla proprietà come usurpazione, alle scienze come distruggitrici
dell'eguaglianza, alle arti belle come idolatria.
</p>

<p>
Ne gemeva Lutero, e diceva: «Appena cominciammo a predicare il nostro
vangelo, fu nel paese uno spaventevole stravolgimento; si videro scismi
e sêtte, e dapertutto la rovina dell'onestà, della morale, dell'ordine: la licenza
e tutti i vizj e le turpitudini trascorrono, peggio che non facessero sotto
il papismo: il popolo, dianzi tenuto in dovere, non conosce più legge, e
vive come un cavallo sfrenato senza pudore nè freno, a grado di materiali
desiderj. Dacchè noi predichiamo, il mondo diventa più tristo, più empio,
più svergognato: i demonj s'avventano a legioni sugli uomini, che alla pura
luce del Vangelo mostransi avidi, impudichi, detestabili peggio che non fossero
sotto il papato: dal più grande al più piccolo non v'è dapertutto che
avarizia, disordini vergognosi, passioni abbominevoli. Io stesso son più negligente
che non fossi sotto il papismo, e vengo meno alla disciplina e allo
zelo che dovrei avere più che mai. Se Dio non m'avesse celato l'avvenire,
non avrei mai osato propagare una dottrina, da cui doveano conseguir tante
calamità, tanto scandalo»<a class="tag" id="tag424" href="#note424">[424]</a>.
</p>

<p>
Per verità, abbattuta l'autorità ecclesiastica, per non abbattere anche tutto
l'ordine sociale si richiedeva un'incoerenza, un rifuggire dalle conseguenze
necessarie; sicchè, più non dirigendo i venti che avea scatenati, Lutero rinnega
il proprio canone della ragione individuale, e agli esagerati oppone la
<span class="pagenum" id="Page_319">[319]</span>
sacra scrittura e i libri simbolici<a class="tag" id="tag425" href="#note425">[425]</a>: poi scostandosi dal popolo, di cui s'era
fatto un appoggio, tende a ingagliardire il principato: e di qui comincia
l'azione politica della Riforma, qual fu d'attribuire ai principi l'autorità
anche in materie ecclesiastiche, talchè ogni suddito dovesse credere e adorare
come voleva il sovrano; <i>cujus regio ejus religio</i>; e i principi più non
conobbero ritegno da che diressero anche le coscienze<a class="tag" id="tag426" href="#note426">[426]</a>.
</p>

<p>
E d'una direzione queste aveano bisogno, quando i fratelli uterini della
Riforma pugnavano tra loro. Indarno Lutero s'arrovella contro ogni fede diversa
dalla sua<a class="tag" id="tag427" href="#note427">[427]</a>: Melantone, Carlostadio, Ecolampadio, Engelhard, Brenzio
modificano i dogmi, ciascuno a suo senno o a norma della costituzione del
proprio paese; sbranamento inevitabile là dove a ciascuno è libero l'interpretare.
</p>

<p>
Contemporaneamente a Lutero, e senza sapere di lui, Ulrico Zuinglio, che
aveva militato in Italia come cappellano di Svizzeri assoldati, insorse (1518)
a Zurigo contro le indulgenze, che ivi erano predicate da Francesco Licetto
bresciano, generale dei Minori, poi da frà Bernardo Sansone milanese, e
dietro a ciò sostenne che bisogna fondare la fede sulla sacra scrittura, non
su dettati clericali, e repudiando i quindici secoli della Chiesa per ricorrere
alle fonti, studiò il greco, si mise a mente le epistole di san Paolo, riprovò
i pellegrinaggi che al santuario di Einsideln si faceano; il pane e il
vino della Cena essere meri simboli del sacrosanto corpo e sangue, e altri
asserti che furono accolti in molta parte della Svizzera. Mentre sosteneva
che il dogma della libertà conduce al panteismo, perchè facendo gli uomini
indipendenti li pareggia a Dio, egli rendeasi vero panteista, asserendo che
unica essenza è quella di Dio; tutto ciò che è, è Dio e proprio Dio.
</p>

<p>
Veramente egli ha un'importanza storica piuttosto che dottrinale, non
avendo lasciato opere di rilievo; e fu assorbito nell'azione di Giovanni
Calvino, francese. Questi, a Bourges studiando sotto il famoso nostro leggista
Alciato, deplorò i disordini derivati dalla Riforma, e pensò emendarli
coll'andare più innanzi, venire a un assoluto distacco. Ancora si conservavano
altari e crocifissi: pregavasi in ginocchio; si facea la lavanda dei piedi.
Calvino proclama un antagonismo perpetuo alle tradizioni stabilite. Così
nella dogmatica parte da un'idea preconcetta, da un partito preso: perfin
Zuinglio erasi piegato alla sacra scrittura; Calvino si ispira da essa, ma la
fonde nel suo pensiero. Zuinglio oppone la Scrittura alla tradizione; Calvino
si spinge più avanti, non è solo esegetico, ma dogmatico: in faccia
alla tradizione non vuol solo appurarla, ma distruggerla.
</p>

<p>
Ginevra avea cominciato il suo risorgimento dal rivoltarsi contro al duca
di Savoja, che la supremazia feudale volea ridurre a signoria assoluta. N'era
seguita la solita disordinata prepotenza dei riottosi, per rimediare alla quale
Calvino ricorse al despotismo. Lutero aveva abbattuto la monarchia cattolica
per favorire i vescovi tedeschi, Calvino sagrifica questa aristocrazia luterana
<span class="pagenum" id="Page_320">[320]</span>
alle idee repubblicane di Ginevra; e se i Luterani alzavano il principato
per opporlo al papa, egli lo deprime per sottoporlo ai rivoluzionarj<a class="tag" id="tag428" href="#note428">[428]</a>.
Posta la scure alla radice, impugna il mistero, colloca la certezza nella rivelazione
individuale: l'arbitrio non è libero, e per iscegliere il bene fa duopo
d'una Grazia necessitante, e questa sola produce la giustificazione, senza che
v'abbia parte la volontà dall'uomo; Iddio è padrone assoluto delle sue creature,
e <i>ab eterno</i> ha destinato queste al paradiso, quelle dell'inferno, qualunque
siano le loro azioni. Il fedele dee mirare principalmente a tenere
per sicura la propria salute: e per acquistare una tale sicurezza, crederla non
fondata su opere od elezioni umane, ma sulla volontà suprema ed eterna.
</p>

<p>
Niuna efficacia dunque rimane al battesimo, i figli degli eletti appartenendo
per nascita alla società redenta; niuna alla penitenza, poichè chi una
volta fu eletto non può ricadere; nella santa cena non sono transustanziate
le specie, ma sotto que' simboli il Signore comunica Cristo, per nutrire la
vita spirituale. Abolito l'episcopato, le comunità religiose scelgonsi un ministro,
distinto dagli altri soltanto per l'abito nero; ne' tempj nudi null'altro
che il pulpito e una tavola su cui esporre il pane e il vino; allontanato tutto
ciò che era proprio de' Cattolici, il culto resta non solo semplice ma nullo.
Con quest'odio Calvino rendesi onnipotente, e stabilisce un ordinamento
vigoroso, sotto il governo de' pastori, ma uniti cogli anziani; tolta ogni separazione
fra ecclesiastici e laici, fra la Chiesa e il coro.
</p>

<p>
Questi dogmi austeri, dove erano negate la bontà e la libertà dell'uomo,
sosteneva egli con inesorabile intolleranza, non presentando la sua come
una dottrina che ammette la discussione, o cerca accordo con altre credenze.
I Calvinisti, come eletti di Dio, sono autorizzati a schiacciare tutto ciò che si
oppone alla loro esclusività; come ispirati, abborrono il ragionamento. Calvino
ha il rigore del Vecchio Testamento, più che la mitezza del Nuovo: esigente,
dittatorio, all'amministrazione ecclesiastica subordina la civile; moltiplica
regolamenti fin sul vestito e sulla mensa, proscrivendo il lusso, gli
ori, ogni squisitezza d'arti, per raffaccio alle frivolezze di Parigi e alle magnificenze
di Roma. Divieto di sposare papisti; stampatori e libraj non si
prestino a questi, nè pittori e scultori, vetraj, orefici, avvocati; non tengansi
a fitto beni di Chiesa, per cui si devono offrire cera o incenso, che favorirebbero
l'idolatria. Una fanciulla che si vestì da uomo; un proprietario che
maltrattò i suoi lavoranti, lenti all'aratro; fanciulli che all'Epifania giocarono
alla fava; uno che avea letto le Facezie del Poggio...... erano puniti,
e più chi dicea male de' fuorusciti, martiri della verità. Così profondato l'abisso
fra il credo antico e il nuovo, Calvino sbigottì le anime timide, e disingannò
coloro che ancora fantasticavano un accordo; e quella risolutezza, quel
sarcasmo, quell'irosa eloquenza contro Roma e la Sorbona e tutto il clero,
trascinava, come tutto ciò che è violento. Allora parve la protesta avesse
trovato l'ultimo suo termine; colla predestinazione rimetteasi tutto agli
<span class="pagenum" id="Page_321">[321]</span>
ineluttabili decreti di Dio; annichilamento dell'uomo, che causava una contentezza
austera; che formava dei martiri, e che dovea piacere a coloro che
si trovavano perseguitati.
</p>

<p>
Novatore così radicale, pure Calvino volea conservare molti articoli primitivi;
anzi spiegava fierezza contro chi li intaccasse; quasi che la trinità,
la rivelazione, l'incarnazione, il peccato originale, l'espiazione di Cristo
non si fondassero sulle stesse basi che gli altri dogmi cattolici.
</p>

<p>
Più tardi la critica, nata dalla filologia, dovea scassinare le idee tradizionali
sopra l'origine e l'autorità dei libri sacri. Ma già allora gli Anabattisti
gl'impugnarono; gli Unitarj, che vedremo prevalenti in Italia, escludeano
la Trinità; insomma si ripudiava il cristianesimo, riducendosi a negazione
sistematica dei dogmi della Chiesa.
</p>

<p>
Alcuni Protestanti si vergognavano di tanti disaccordi, e voleano negarli
o attenuarli; altri invece faceansi belli delle variazioni<a class="tag" id="tag429" href="#note429">[429]</a>, e diceano: «Noi
non abbiamo unità di credenze: ma questo è vanto; perocchè la ragione individuale
esercita così il proprio uffizio, e procediamo a seconda dei tempi.
Le continue variazioni sono naturali al nostro principio: avvegnachè, mentre
i Cattolici si ancorano nell'autorità, noi ci atteniamo al giudizio de' singoli,
al che ripugna la dogmatica immobilità.
</p>

<p>
Le moltitudini però non erano venute alla Riforma per argomentazioni
teologiche, bensì alcuni per ismania di libertà, altri per bisogno di coscienza
e pietà; sicchè adottavano, senza troppo analizzarli, i simboli e le confessioni,
in cui i novatori formularono le loro dottrine. E furono due principali;
la Confessione Augustana o de' Protestanti, a cui aderì la Germania;
la Confessione Elvetica o degli Evangelici, nella quale si confusero
gli Zuingliani. Al 1550 le credenze già eransi costituite decisamente ostili,
e ciò ch'è notevole, nei limiti geografici che press'a poco conservarono,
restando la principale divisione de' riformati in Luterani e Calvinisti: i
primi che accettano il senso letterale delle parole della Cena, gli altri il
figurato.
</p>

<p>
Fuvvi un nostro pittore che formò un quadro in tre piani. Sul più basso,
Calvino distribuiva il pane benedetto, e pronunziava: «Questa è la figura
del mio corpo». Nel successivo, Lutero nell'atto medesimo, diceva: «Questo
contiene il mio corpo». Di sopra era il Salvatore che, comunicando i suoi
apostoli, diceva: «Questo è il corpo mio».
</p>

<p>
Vi sottopose la domanda: «A quale dei tre crederemo?» Il quadro
piacque, e dicono che molti convertisse; forse impedì si pervertissero.
</p>
</div>

<div class="chapter">
<p>
<span class="pagenum" id="Page_327">[327]</span>
</p>

<h2><a id="disc17"></a>
DISCORSO XVII.
<br />
<span class="x-small">L'APOLOGIA CATTOLICA. CONSEGUENZE DELLA RIFORMA.</span>
</h2>

<p>
Continuando queste nostre escursioni, ci fermiamo un tratto per ripetere
che non intendiamo farne un soggetto o un'occasione di polemica; eppure
miriamo a combattere una grand'eresia de' giorni nostri, coll'ostinarci alla
storia, all'accertamento de' fatti: eresia intendiamo non tanto in senso religioso,
quanto nel senso che v'attaccavano i giureconsulti delle età passate.
</p>

<p>
E in vero già lo Spinosa avea stabilito «Ciò che la mia ragione non comprende,
non può essere avvenuto»: i filosofi dell'età nostra si spinsero più
avanti dicendo: «Ciò che la mia ragione comprende come possibile, deve
essere». È la formola dell'uomo che crea tutto; è la conseguenza della critica
della ragion pura, dopo la quale tutta la metafisica del panteismo piantasi
sopra la teoria che tutto esiste nell'uomo e per l'uomo, nella ragione
e per la ragione.
</p>

<p>
Anche la storia dunque non sarà il racconto di quel che fu; bensì di quel
che la ragione riesce a trovare; e ne nasceranno quelle tante mostruosità,
che la superbia letteraria e la goffaggine governativa oggi moltiplicano anche
in Italia col titolo di filosofia della storia. La indagine de' fatti, la verificazione,
il confronto, son vecchiaggini; ogni cosa si riduce a pretto empirismo,
e l'empirismo è l'ultima degradazione intellettuale.
</p>

<p>
La storia consiste dunque nell'affermare intrepidamente; non badando nè
alle tradizioni, nè ai libri, nè alle autorità, nè ai monumenti, nè al senso
comune. Enunciata un'idea, non si curi di provarla; basta svilupparla, cioè
offerirla sotto i più varj aspetti, come nel caleidoscopio; tanto meglio quant'è
più strana; se da un motto torrà occasione ad abbattere una completa serie
di avvenimenti; se con un epigramma manderà in aria tutto un sistema:
subordinare tutta la storia alle leggi dell'automa umano s'intitola filosofia;
come l'astrologia dell'astronomia, così le religioni non sono che le precorritrici
della fisica, della quale è una continuazione l'ideologia.
</p>

<p>
Per verità da noi gli studj sono oggi così trascurati, che anche questi
delirj non ebbero che qualche meschino divulgatore, e non conseguirono
<span class="pagenum" id="Page_328">[328]</span>
effetti durevoli neppure nell'opera del più applaudito fra' loro predicatori.
Ma intanto le menti leggiere si lasciano affascinare da frasi, quanto più
sono vaghe nel fondo ed assolute nella forma, e da libri ove la storia deve
assumere il dogmatismo e la leggerezza d'un romanzo, e che studiata così,
può appoggiare una teoria, non mai raggiungere il vero.
</p>

<p>
Per esempio, ci diranno: È indubitabile che per sola espansione naturale
e spontanea delle sue facoltà, l'uomo un bel giorno improvvisò il linguaggio: — L'opinione
che la Genesi sia opera di Mosè è al disotto d'ogni
critica, nè noi dobbiamo discuterla: — Sono tre secoli che i pensatori tengono
che il tutto è Dio, o che da Dio emana il tutto e a lui ritorna: — Il
monoteismo non è idea propria che della stirpe semitica: — Le nazioni latine
mancano di senso morale e d'ogni iniziativa religiosa: — La persecuzione
è la prima delle voluttà religiose; e la coscienza cristiana lo comprese inventando
quelle ammirabili legende, ove tante conversioni si operano per
l'allettamento del supplizio: — Un pendio insensibile condusse dal paganesimo
al cristianesimo, e la fede popolare salvò nel naufragio i simboli suoi
più familiari: — Tutti i critici della detta Germania ammettono che i vangeli
sono posteriori di almeno centrent'anni a Gesù Cristo, e sarebbe un
ignorante chi credesse fossero conosciuti nel primo secolo: — Non v'è più chi
dubiti che la dottrina di Cristo fu propagata arcanamente.....
</p>

<p>
Una volta libravansi gli attributi divini; i metafisici s'appigliavano all'ontologia;
i teologi alla Scrittura; i poeti alle armonie del creato. Oggi
la storia universale, che discute le origini e i progressi della società,
hassi per un quinto vangelo, mentre i razionalisti ampliano i diritti e i
limiti della ragione. Oggi la critica salta in mezzo colle civilità comparate,
e colla superiorità di quelle ove esistono le credenze; e su queste
posa il diritto, che altrove è sottoposto al successo e nelle coscienze all'utile.
In conseguenza si confonde il soprannaturale col sopra intelligibile. Comprendere
quello non possiamo, ma non perciò esso supera l'intelligenza. Dio
è sovranamente intelligibile perchè sovranamente intelligente e base dell'intelligenza
nostra, eppure trascende questa nell'essenza sua: ma ciò che
in lui non comprendiamo non si discerne da ciò che comprendiamo. Altrettanto
è nelle opere sue. Il soprintelligibile non è necessariamente sopranaturale,
giacchè l'intelligenza nostra non è adequata a tutta la natura.
</p>

<p>
Oggi poi il lato storico di Dio e del suo Cristo è divenuto il principale
studio della scuola teologica, e vedemmo di qual passo procedano i filosofi
odierni della storia: l'asserire costa sì poco! Guai se il buon senso
arresta queste indubitabilità, e dal vago dogmatismo richiama alla discussione!
La taccia d'ignorante, di superstizioso è pronta: meravigliansi
che costui non sappia che da non più di cinquant'anni esiste la vera
storia: che solo a pochi genj è dato interpretare i documenti originali; genj
abituati a svolgere l'eterno controsenso, che è il fondo della storia. Che
<span class="pagenum" id="Page_329">[329]</span>
se all'avversario non possono negare il merito d'erudito, gli rinfacciano che
il troppo sapere è un ostacolo al creare; che ben si assimila soltanto ciò che
si sa a mezzo; che le dottrine non si combinano se non coll'indovinare: gli
diranno che, immerso nel passato, ignora l'ultimo stato della scienza, la <i>neue
philosophie</i>, la quale ha diritto di sbeffeggiare tutte le precedenti, finchè
domani non venga una <i>neuste philosophie</i> a sbeffeggiare lei a vicenda.
</p>

<p>
E il vulgo, che prima sbigottiva davanti a quelle demolitrici asserzioni,
s'abitua ad accettarle, rinnega la propria ragione per siffatte intrepide autorità.
Così viensi a ridere del miracolo, non si cerca se quella che ci danno è
la storia dei fatti, o la storia della mente dell'autore; se questi, invece dell'umanità,
non ha davanti Carlo o Giuseppe, e principalmente se stesso. In
tempi dove nelle scuole più non s'insegna su di che si fondi la certezza, e
quanta autorità abbiano i testimonj, e come si fili un raziocinio o si
distrighi un sofisma e un paradosso, e a tener conto del senso comune, e valutare
quella sincerità evangelica, che impone di dire sì al sì, e no al no,
troppo è facile ottengano corso le più assurde temerità dell'orgoglio umano.
</p>

<p>
Tutto opposto è il procedimento evangelico; e perciò gli apologisti dovettero
sempre usare la stessa arte, da Eusebio fino al Ghiringhello e al Perrone;
fedeli alla sana critica, cercando le testimonianze storiche, chiarendo i fatti,
accettando i soprannaturali che sorpassano l'intelligenza umana <i>quoad modum,
non quoad existentiam suam et per divinam virtutem</i>; quanto cioè
al modo con cui avvennero, non quanto all'avvenimento stesso: citando
in prima i testimonj de' fatti, dappoi quelli che gli udirono dai testimonj,
indi la storia; e l'esegesi adoprando severamente a mostrare con ingegnosi
ravvicinamenti l'assoluta conformità dei vangeli colla storia, colle arti,
coi monumenti.
</p>

<p>
Alle nostre ragioni, costoro dicono «Ma fate sempre le stesse risposte». Sì,
poichè le stesse sono le objezioni, cioè il prodotto d'un orgoglio che non
vuole accettare ciò che non intende. Dov'è a notare che i primi avversarj
del cristianesimo non negavano gli atti, e tanto meno l'esistenza del Cristo,
bensì quelli attribuivano a magia, a illusioni; e gli apologisti confutano
questa supposizione pagana, non mai l'ipotesi mitica, che da nessuno era
stata messa innanzi; e che il secolo nostro doveva attendere da qualche
tedesco o francese, discosto <span class="smcap">xviii</span> secoli da que' casi.
</p>

<p>
Ma l'apologia cattolica a' giorni del luteranesimo, non procedeva così
maestosa, essendosi, come Dante si lamenta, derelitti l'evangelio e i dottori
magni, e più ai decretali studiandosi. Baldanzosi nei diritti della ragione
individuale, i predicanti dicevano al popolo: «Iddio ha parlato: qual bisogno
che altri venga a spiegarvi quel ch'egli disse? Non è egli infallibile?
Non vi diede il suo libro? e lume dell'intelletto per comprenderlo? I Cattolici
fecero alla legge di Cristo quel che i Farisei aveano fatto alla giudaica,
vi sostituirono le loro opinioni; levarono l'autorità alla parola divina per
<span class="pagenum" id="Page_330">[330]</span>
attribuirla all'uomo; il vaso conservò il nome, ma n'è svanito il profumo;
il tempio di Dio fu convertito in bottega e in tana di ladroni. Sfogliate il
Vangelo: dove trovate che comandi il celibato de' preti? o il digiuno, o la
confessione auricolare? Una fede inculcata senza l'assenso della ragione,
degenera presto in superstizione: la facilità dell'indulgenza e dell'assoluzione
affida al peccare».
</p>

<p>
Di rimpatto, sbigottiti fino di quell'esame, il cui bisogno eleva e
ingrandisce l'anima, ma che può inebriare nell'orgoglio del senso individuale,
i pii cattolici inculcavano che una religione scandagliata e analizzata
cessa di essere fede, e si lamentavano di vedere chiamate a scrutinio le cose
che devono guardarsi con umile meraviglia, e che Iddio per occulti giudizj
sottrasse all'uomo, ingiungendogli «Credi e adora».
</p>

<p>
Pertanto si rinserravano nel <i>credo vecchio</i>: pensavano vincere il nemico
col negarlo; o, se il dovere li conducesse a combatterlo, com'avveniva degli
ecclesiastici, usavano argomenti di senso comune. E dicevano a' loro avversarj:
«O voi, che volete mostrarci in errore; non siete uomini voi pure?
non siete voi pure all'errore soggetti? La protesta è sempre posteriore alla
verità ch'essa impugna. Noi seguitiamo la tradizione di persone pie, e più
vicine al tempo del Redentore: voi nasceste jeri. Noi ci atteniamo ad un'autorità
di origine divina, al sentimento costante del genere umano: voi surrogate
la più fredda delle umane doti, la ragione; il più variabile appoggio, la particolare
persuasione. Voi ci apponete che santo abbiamo il precetto, cattivi i
ministri; noi vorremmo poter supporre che i vostri predicanti siano migliori
delle dottrine predicate. Eccoli annunziarci l'amor di Dio e del prossimo:
eppure da voi nascono la scissura e la desolazione delle case e della patria. E
che? l'augusto sacramento, di cui Cristo volle fare un simbolo di pace e di
concordia, e che, <i>assunto in sua commemorazione ricordasse ai figli suoi il
sangue versato a salute comune</i>, diviene pretesto d'acerbe contese: e sembra
che ciascuna parte siasi proposto di mostrare colla condotta meno evangelica
di possedere il vero vangelo. Se la vostra fede è la vera, se viene da
Dio, provatelo col deporre questa rabbia anticristiana: la carità muove da
Dio, la discordia dall'inferno: il nostro non è il Dio delle contese, bensì il
Dio della pace e dell'amore<a class="tag" id="tag430" href="#note430">[430]</a>. Lo stesso Melantone, interrogato da sua
madre che cosa dovesse insomma credersi fra tanto discordare di teologanti,
le rispose: — Continuate a credere e adorare come sin qui; la nuova religione
foss'anche più plausibile, l'antica è più sicura. — E voi, gregge nostro,
non disertate gli altari, dove i padri vostri cibaronsi col pane della vita: non
lasciatevi rapire la consolazione de' sacramenti, che mescono il gaudio e la
sanzione del cielo alle più solenni circostanze della vita, dalla culla al letto
di morte. E dopo morte su in paradiso, i padri vostri, che vi sono giunti
credendo all'antica, stanno ad aspettarvi. Quanto dolore se vi vedessero
precipitare coi nuovi alla perdizione!»
</p>

<p>
<span class="pagenum" id="Page_331">[331]</span>
Non sempre così pacate procedevano le controversie sul pulpito e nelle
scuole. I Cattolici avevano il vantaggio che un capo solo dirigeva tutti i
movimenti, principe d'un bello Stato, colla potenza della tradizione e l'abitudine
dell'obbedienza: ma ai Protestanti apparteneva la forza di chi attacca,
di chi censura, di chi seconda gl'istinti umani, e vanta quale progresso
la distruzione del passato.
</p>

<p>
Come battagliassero i dissidenti lo vedemmo e il vedremo. Anche i nostri,
considerandosi unici custodi della verità e censori autorizzati della giustizia,
troppo spesso posavano la disputa non fra errore e verità, ma fra santità e
inferno, e tutte le objezioni dichiaravano empie, immorali tutte i ragionamenti.
La polemica e l'apologia assumeranno sempre caratteri diversi ed
evoluzioni conformi alle aspirazioni del tempo; altrimenti mancherebbe
alla Chiesa viva quel progresso di lume e di certezza, che sempre i Padri e
i fedeli domandarono<a class="tag" id="tag431" href="#note431">[431]</a>. Ogni nuovo errore è una nuova riflessione, ed
esige scienza nuova, sicchè non bastano i vecchi metodi; le idee non si
cangiano che nel complesso e per sistema, nè si può persuadere un altro
se non facendogli accettare una delle proprie conseguenze.
</p>

<p>
Scarsi d'iniziativa, di larghezza, di sintesi, sopratutto di vivacità, con
un futile armeggio di sillogistica discutendo i singoli punti, vedeano tutto
da quell'aspetto solo, che nulla prova a quei che guardano da un differente;
filavano sillogismi, di cui era impugnata la maggiore; davano come concesso
dagli avversarj ciò che deve essere sentito solo da chi crede come loro,
e parea non propendessero che a raddormentar nella tradizione. Durava poi
il gergo tecnico, argomentazioni opponendo ad argomentazioni col metodo
geometrico, il cui apparente rigore stanca lo spirito senza sostenerlo; sicchè i
teologi sprezzavano i letterati come gente da frasi, ed erano sprezzati da questi
come pedestri scolastici. Il sant'uomo Gregorio Cortese da Modena, dapoi
cardinale, deplora la scurrile polemica allora usitata, mentre d'una savia e
dotta egli porgeva ottimo modello<a class="tag" id="tag432" href="#note432">[432]</a>: e Melchior Cano domenicano spagnuolo
(-1560), i cui <i>Loci</i> son la più bella introduzione alla dogmatica,
accusava i nostri di adoprare contra i nemici non armi di buona tempra,
ma <i>arundines longas</i>.
</p>

<p>
La vera eresia di Lutero consisteva nell'impugnare l'autorità, rompere
l'unificazione su cui è fondata l'indefettibilità della Chiesa, disperdere quelli
congregati attorno all'unica mensa, col dare all'uomo la superbia di pensare
da sè, e invece dell'umile acquiescenza alle definizioni dogmatiche e
disciplinari della Chiesa, volere la comparazione tra l'infallibilità del vicario
di Cristo, e la corruzione del papa figlio d'Adamo. I nostri avrebbero dunque
dovuto insistere nel consolidare l'autorità della Chiesa, che conserva i comandamenti,
le dottrine, i sacramenti, cioè le regole della verità e i mezzi
della virtù. Ma non basta cogliere alcuni barlumi del vero, bisogna seguirlo
fermamente in tutto il labirinto, coordinarne le parti, mostrarne l'insieme
<span class="pagenum" id="Page_332">[332]</span>
e la filiazione, evitare ogni soluzione di continuità, convincere che tale
teoria è una dimostrazione, che con essa tutto si spiega, e niente v'è ad
opporle. Religione inventata da uomini è un'assurdità: non può essere tale
se non data da Dio: e come tale non può venire messa in discussione; ove
compare il dubbio scomparisce la fede.
</p>

<p>
E appunto i gran savj c'insegnavano che la Chiesa è società d'anime legate
innanzi a Dio da identiche credenze: e che, rappresentando la natura
umana prima del peccato, decide tra le contenzioni, senza lasciare luogo a
negare le sue asserzioni; mentre gli uomini, incapaci di qualificare gli errori,
vacillano nella libera discussione. Chi dunque dice Chiesa, intende permanenza
delle verità di fede; chi dice cattolica, intende unione di persone,
che sopra esse verità ritengono quel che si ritenne sempre, da tutti, dapertutto.
I nostri vescovi derivano in linea retta dagli apostoli; insegnano
quel che essi insegnarono, sia ne' libri, sia a voce; e secondo la Chiesa lo
interpretò nel modo che piacque allo Spirito Santo. Una sola fede, un solo
battesimo, dice il Vangelo; adunque l'unità è carattere della vera Chiesa,
come l'immutabilità è solo propria della verità; e, siccome Bossuet ben lo
formolò, dice agli altri: «Tu cangi, e ciò che si cangia non è la verità».
</p>

<p>
Qual sublime spettacolo quell'armonico movimento d'innumerevoli intelligenze
in ogni tempo e luogo, sicchè i popoli, discordi od anche ostili per
politica, per invidia, per interessi, per indole, aveano una casa stessa dove,
colle parole e coi sentimenti stessi, quasi all'ora stessa cantavano al Signore,
e supplicavano i santi suoi per ottenere quella pace che il mondo non può
rapire! E questa Chiesa è una, perchè figlia dello stesso Redentore; come
lui è vera, è visibile; e se fu necessario un Dio presente per rigenerare il
mondo, è necessaria la permanenza di esso nella Chiesa per conservare e
svolgere l'opera della redenzione.
</p>

<p>
Ora quest'unità sarìa possibile ove a ciascuno fosse libero interpretare
la Scrittura a suo talento? Iddio ha imposta un'autorità, che l'uomo sia
obbligato riconoscere per conseguire il suo fine supremo? o lasciò che la
nostra stirpe barcolli fino al termine tra l'abuso dell'autorità e l'abuso della
libertà individuale?
</p>

<p>
I Cristiani credono il primo fatto: i Protestanti ritengono che tale autorità
sia il codice scritto. Dicono che il proferire «Noi crediamo alla Chiesa
mercè della Scrittura, e alla Scrittura mercè della Chiesa» è un circolo
vizioso. Eppure al modo stesso l'autorità delle leggi deriva dal Parlamento,
e il Parlamento esiste in forza della legge. Ma realmente alla Chiesa crediamo
per l'autorità di Cristo; è un'accidente che quella fede sia deposta nella
Scrittura; potrebb'essere in un altro libro o nella tradizione. Anzi nel Nuovo
Testamento non vi è parola che mostri avere Cristo voluto diffondere la sua
dottrina mediante la Bibbia; parla d'ascoltare, di predicare, di parole; non
mai di leggere o di libro: non disse «Mandate un libro»: questo nè
<span class="pagenum" id="Page_333">[333]</span>
tampoco era scritto quando ordinò, «Andate e predicate»: potrebbero essere
guasti i trentaquattromila suoi versetti: non vi si leggono gli articoli
del <i>Credo</i>, che pure sono adottati da tutta la Chiesa.
</p>

<p>
Male si confonde la lettera della Bibbia, cioè l'involucro, colle verità
divine che vi stanno: queste sole importa raggiungere; su queste sole fondansi
le convinzioni religiose. Ma se a ciò adopriamo il senso personale, chi
ci assicura che la nostra interpretazione sia conforme alla verità? introduciamo
in quel libro un pensiero, concepito senza appoggio d'autorità superiore;
e così non siamo certi di riposare sulle verità divine. Laonde quei
soli che udirono Cristo avrebbero potuto erigere la loro fede su fondamento
divino; gli altri divagarono, perfino a dedurre dal libro stesso la negazione
della divinità di Cristo.
</p>

<p>
In realtà la Scrittura è infallibile, ma fallibile l'uomo che la legge, sicchè
ha mestieri d'un'autorità che gliene ricavi la verità, e null'altro che la verità.
Ora la Chiesa si professa custode del vaso ove fu deposta la dottrina
di Cristo, e garante che lo spirito maligno non v'introdusse alcun errore:
e colloca la sua autorità suprema nel ministero d'insegnamento, istituito da
Cristo, nella parola vivente di Dio, nella promessa ch'e' diede agli apostoli
d'essere con loro fino alla consumazione dei tempi, e «Chi ascolta voi
ascolta me».
</p>

<p>
Pertanto l'autorità insegnante della Chiesa s'applica nel conservare perpetuo
il senso e lo spirito della viva parola di Dio, e nel mantenerla pura
e integra mediante un ajuto soprannaturale. Senza di ciò, la credenza non
sarebbe che umana e subjettiva.
</p>

<p>
Ora l'uomo non apre l'anima se non a ciò ch'è improntato di superiorità;
concede il suo assenso al pensiero, non alla forma; e questo pensiero
divino è il solo che faccia autorità pel pensiero umano; l'anima vi si tranquilla;
e l'autorità e la libertà si riconciliano.
</p>

<p>
La Chiesa è società governata da provvidenze sopranaturali. Il semplice
credente accetta e adora; il pensatore svolge la propria ragione sopra
i termini logici prodotti dall'analisi. Ma se in tale sviluppo analitico si
trascendono i confini del soprannaturale, ecco rotta l'armonia che stabilisce
la reciproca incolumità fra la ragione e la fede. Ripudiamo l'autorità
vivente per attenerci unicamente alla Scrittura? Infinito stuolo d'opinioni
umane pretendono impiantarsi su questa, quasi a provare che la Scrittura
ammette ogni senso, cioè non ne ha veruno. Se ogni fedele può interpretarla
a suo modo, bisognerà conchiudere che non è rivelazione divina, giacchè
ci lascia in dubbio su quel che contiene, nè arriva a produrre fra' suoi
seguaci un'intelligenza comune, durevole, inconcussa; e quindi disordine
nell'intelletto, anarchia nella dottrina, dubbio e negazione nel pensiero. Ciò
evita il Cattolico, credendo che la Scrittura contenga un senso unico e preciso,
e l'ufficio dell'intelletto umano nella Chiesa consista nell'appropriarsi
<span class="pagenum" id="Page_334">[334]</span>
quel senso con sempre maggior precisione e chiarezza, alleando l'argomentare
umano colla fede divina. Essenziale alla forza è l'unione; all'unione è
necessaria l'unità della dottrina; questa non si conserva che sottomettendo
l'individuale giudizio all'autorità, e vero cattolico non è chi non ha prosternata
la debole sua ragione davanti l'autorità infallibile.
</p>

<p>
Il Protestante invece, tolta ogni connessione fra la coscienza del fedele e
la direzione del sacerdote, pretende l'interpretazione privata, sia per lume
di ragione, sia per ispirazione superna; laonde la religione, ridotta a mera
opinione, non ha maggior valore che una scuola filosofica; abbandonata a
cieca sentimentalità o ad immaginazione esaltata, oppure alle sottigliezze
dell'argomentazione.
</p>

<p>
Ma o non v'è autorità superna che diriga la libertà degli uomini, o quella
si trova nella Chiesa cattolica. E questa autorità non si estende che alle
verità annunziate da Gesù Cristo: e non risiede in ciascun vescovo, bensì
nel corpo dei vescovi uniti col pontefice.
</p>

<p>
Ripudieremo la tradizione? Questa sussisteva già nella legge ebraica:
viepiù occorreva nella nuova, tanto meno particolareggiata. Fino dai primi
anni del cristianesimo gli apostoli si adunarono per decidere intorno all'osservanza
delle pratiche mosaiche, cioè intorno a punti, sui quali il Redentore
non si era espresso. San Paolo scriveva a Timoteo: «Le cose che hai
udite da me come testimonio, confidale a uomini i quali sieno idonei ad
insegnarle anche ad altri»<a class="tag" id="tag433" href="#note433">[433]</a>. E san Giovanni: «Molte cose avrei a scrivere
a voi, ma non l'ho voluto fare con carta e inchiostro, perchè spero venire a
voi, e parlarvi faccia a faccia»<a class="tag" id="tag434" href="#note434">[434]</a>. Non tutto dunque si scriveva. Anche
senza di ciò, come credere al testo sacro se questo non ci fosse trasmesso
da un'autorità conservatrice, della cui infallibilità è garante Iddio? Ora
quest'infallibilità del testo sacro, e la conservazione sua traverso ai tempi è
ammessa anche dai Protestanti, come da noi l'infallibilità della Chiesa. Alla
quale noi attribuiamo pure il diritto d'interpretare le sacre carte; e già san
Pietro ne ammoniva: «Ponete mente che nessun pronunziato della Scrittura
è di privata interpretazione»<a class="tag" id="tag435" href="#note435">[435]</a>: e delle epistole di Paolo diceva:
«V'ha passi difficili, a intendersi che gl'ignoranti stravolgono, come le altre
Scritture, per propria ruina»<a class="tag" id="tag436" href="#note436">[436]</a>. E san Paolo aggiungeva: «Fratelli state
fermi, e tenete le tradizioni che imparaste sia per le parole, sia per le
lettere nostre»<a class="tag" id="tag437" href="#note437">[437]</a>.
</p>

<p>
La Chiesa, spiegando le parole apostoliche dovette usarne di differenti.
Anzi gli stessi evangelisti non hanno conservato l'identica forma della parola
del Salvatore: e uno la riferì a un modo, l'altro all'altro. Viepiù bisognava
farlo quando la Chiesa prendea di mira un dato errore, il quale aveva
una propria terminologia e tesi proprie, che doveansi ribattere con antitesi
convenienti. La dottrina sta invariabile: la forma differisce secondo il
transitorio e l'umano.
</p>

<p>
<span class="pagenum" id="Page_335">[335]</span>
L'accusa dunque di predicare la dottrina della Chiesa, anzichè quella di
Cristo, quasi fra queste due soggetti v'avesse contrarietà, è assurda: giacchè,
come il verbo s'è fatto uomo, e l'uomo e Dio in Cristo sono un solo figliuolo
di Dio, così la parola divina s'è incorporata nella parola e nella società
sensibile della Chiesa, venendo trasmessa e conservata per azione umana:
non sono già due parole, ma la parola divina, umanamente promulgata.
</p>

<p>
Nel deposito della fede ci sono verità, non ancora state avvertite, o formolate,
o esplicitamente insegnate. Fino dall'origine la Chiesa credette la
divinità di Cristo, e la procedenza dello Spirito Santo, e la divina maternità
di Maria, eppure questi dogmi formolò solo quando furono impugnati. E
sempre, nel repulsare nuovi errori, più viva e decisa luce viene diffusa
sopra quistioni supreme. Innanzi che san Paolo ribattesse quei che difendeano
il Mosaismo, nessuno avea sì ben espressa l'eccellenza della fede
evangelica. Col vagliare i dissensi nati tra i fedeli di Corinto, egli chiarisce
gli oracoli divini sulla costituzione della Chiesa. Gli errori de' Gnostici e
de' Manichei fanno porre in sodo la natura e l'origine del male, il contrasto
fra la natura e la libertà, le relazioni della prima creazione coll'edifizio
cristiano. Ario costringe ad esplicare la divinità di Cristo e la sua natura.
Disputando co' Pelagiani si misura la debolezza e miseria umana coll'ajuto
della Grazia.
</p>

<p>
Volendo all'intelligenza umana mettere meno vincoli che sia possibile,
la Chiesa, finchè non si sollevi un errore patente e sostenuto da molti, non
viene a una decisione ponderata, la quale dilucidi e stabilisca la verità.
Possono dunque trovarsi espressioni poco esatte fino ne' più cauti; ma opinioni
e sistemi particolari, usi o discipline d'un tempo, non sono la Chiesa,
nè essa li consacra. Per quanto essa veneri sant'Agostino, non fe sue tutte
le sentenze di quel massimo fra i dottori intorno al peccato originale e alla
Grazia. Onde a torto gli avversarj attaccano, come fossero dottrina della
Chiesa, alcune opinioni speciali, talvolta ripescandole in autori oscuri; ovvero
usanze e riti che la Chiesa non sanzionò mai; nè distinguono l'accidente
dall'essenza, dalle opinioni d'alcuni teologi i dogmi; vale a dire ciò,
e ciò solo che qual parola di Dio viene proposto dalla Chiesa<a class="tag" id="tag438" href="#note438">[438]</a>. Di questo
ella è custode, non giudice di opinioni subjettive, sinchè a quello non si
oppongono<a class="tag" id="tag439" href="#note439">[439]</a>.
</p>

<p>
V'ha preghiere e riti che, indipendenti da fede intima, non racchiudendo
veruna santa emozione, non diffondendo nè unzione nè raccoglimento,
pure rispondono agl'indelebili istinti dell'uomo; esprimono l'amore
di lui per Dio in tutte le cose, e per tutte le cose in Dio; la penitenza
d'un fallo primitivo, origine d'ogni male in terra, il proposito di espiare
le colpe personali mediante la fede e le opere, queste essendo morte senza
di quella, e quella essendo vana senza di queste; la speranza in un Dio
vivo, e di possederlo nella beata eternità.
</p>

<p>
<span class="pagenum" id="Page_336">[336]</span>
La poesia, l'entusiasmo hanno un linguaggio, che non pretende a dogmatica
precisione. Perchè cercare in un inno, in qualche legenda, nel calore
d'una predica, nell'immaginoso idioma del vulgo, espressioni che non reggono
al crogiuolo della rigorosa teologia? Il tenere le immagini era proibito
dalla legge mosaica. Che monta? non era proibito da quella il lavorare al
sabato o il mangiare majale, e ordinato il circoncidersi, e tant'altre prescrizioni
e divieti accidentali? Di rimpatto la Chiesa adottò moltissime usanze
che già erano de' Pagani, o che s'attengono alla natura stessa dell'uomo nel
fondo loro come nell'abuso; o convertì a santa significazione quel ch'era
profano, ergendo coi vasi tolti all'Egitto un tabernacolo al Dio vivente.
Già s'avea luoghi dedicati a un dio speciale; divinità invocate per certe
malattie, per certi eventi, o scelte a patrocinio di alcuni mestieri o professioni;
si faceano voti e pellegrinaggi: si usava l'acqua lustrale; si feriava
in certi tempi, appunto come fa il cristiano. Che importa? il fedele, quand'anche
nol professi dottrinalmente, pone il debito divario fra Dio e i santi
suoi; non riconosce in questi se non speciali intercessori, quasi l'uomo, sentendosi
indegno di avvicinarsi immediatamente al trono supremo anche dopochè
gliene aprì l'accesso il Cristo, interponga altri che furono sottoposti
ai bisogni, alle debolezze, ai peccati suoi stessi; veneriamo le ossa che aspettano
la glorificazione; baciamo le reliquie per attingerne una virtù benefica
e proponimento e forza d'imitarli. E Maria? culto pietoso e consolante, che
presentando il tipo de' sentimenti più dolci in natura, il pudore della vergine
e l'amor della madre, la rassegnazione dell'afflitta e il trionfo della
martire, immacolata fin dal concepimento, eppure avvocata de' peccatori; si
addatta alle miserie della vita porgendosi interceditrice innanzi al giusto,
qual madre dell'uomo e donna de' dolori, e realizzando fuor di Dio tutte le
qualità affettuose, di cui l'umanità non può far senza, sia nel culto, sia al
focolare<a class="tag" id="tag440" href="#note440">[440]</a>.
</p>

<p>
Chiunque crede Dio, crede che nulla è a lui impossibile. In conseguenza
non ripugna da que' fatti che Dio compie indipendentemente dalle cause seconde,
e che si chiamano miracoli. Ciò non porta a credere tutto, degradando
le legittime ragioni della critica, nè ad accettare i delirj della superstizione,
le illusioni dell'ignoranza, i vezzi della fantasia, costituenti una
mitologia cristiana, che ogni credente discerne dalla verità<a class="tag" id="tag441" href="#note441">[441]</a>. Filosoficamente
ogni miracolo è un fenomeno; teologicamente ogni fenomeno è un
miracolo: quanto al finito, tutto è opera di natura; tutto è opera di Dio
quanto all'infinito.
</p>

<p>
Il miracolo, in tempi di credenza, diveniva una delle condizioni ordinarie
dell'azione di Dio sopra il mondo; il risultato naturale dell'innocenza,
restituita per mezzo del sagrifizio; e talvolta, a forza di fissar l'attenzione
nell'ordine della Grazia e del soprannaturale, si perdè l'intelligenza della
semplice natura e della giustizia umana.
</p>

<p>
<span class="pagenum" id="Page_337">[337]</span>
Venuti secoli d'esame, si ripudiò una quantità di quelle legende; pure
sono registrate secondo le pie tradizioni di età abituate a vivere di fede;
registrate però e senza mettere limiti all'onnipotenza di Dio, il quale ha
ricchezze infinite pe' cuori semplici e fedeli; e senza assegnare quanta
certezza abbiano<a class="tag" id="tag442" href="#note442">[442]</a>.
</p>

<p>
Tutto insomma si concorda, purchè si ami. Caddero abusi nella Chiesa?
Chi il nega? Scopriamoli, correggiamoli, ma è egli giusto ripudiare la verità
perchè se n'abusò?
</p>

<p>
Nella Chiesa accanto alla verità e ai precetti rivelati, stanno l'insegnamento,
la giurisdizione, il ministero. Il dogma eleva l'intelligenza fin
al soprannaturale. La morale segna chiaramente la giustizia, e la inculca
mediante la carità. Il ministero deve perpetuar nella Chiesa sotto segni
visibili la divina istituzione della giustificazione pei meriti di Cristo, e del
santificamento per la comunicazione dello Spirito Santo.
</p>

<p>
Il dogma dev'essere annunziato e in parte spiegato: la morale dev'esser
ridotta a notizia de' fedeli; il ministero deve compiersi per provvedere ai
disegni della comunione de' Fedeli: laonde son elementi necessarj della
Chiesa il dogma, la legge, il sacerdozio.
</p>

<p>
Pertanto il clero non può separarsi dalla Chiesa cattolica, se vuolsi ch'ella
sia organata e vivente. Se venisse modificato nel triplice suo cómpito, le
relazioni colla Chiesa ne resterebbero lese. Ad esso venne affidato il giudizio
delle azioni umane in ordine alla vita eterna, «Come il padre mandò me,
così io mando voi»; ciò è detto agli apostoli e legittimi successori, non ad
altri; come agli apostoli fu detto di far in commemorazione la santa Eucaristia,
cioè i ministeri più elevati.
</p>

<p>
Nella costituzione storica e giuridica della Chiesa coesistono dunque,
1º i battezzati, semplici credenti: 2º gli apostoli, con prerogative comuni
a Pietro, quali sono la speciale vocazione<a class="tag" id="tag443" href="#note443">[443]</a>, la podestà di legare e sciogliere<a class="tag" id="tag444" href="#note444">[444]</a>,
il magistero dell'insegnare<a class="tag" id="tag445" href="#note445">[445]</a>, la missione di rigenerare e
salvare i credenti<a class="tag" id="tag446" href="#note446">[446]</a>, la facoltà di ordinare i successori<a class="tag" id="tag447" href="#note447">[447]</a>, l'indefettibilità
dei doni e delle promesse<a class="tag" id="tag448" href="#note448">[448]</a>. 3º A tutti sovrasta Pietro, fondamento
singolare della Chiesa<a class="tag" id="tag449" href="#note449">[449]</a>, a cui sono affidate le chiavi del regno
de' cieli<a class="tag" id="tag450" href="#note450">[450]</a>, l'offizio di pascere e di reggere gli agnelli e le pecore, cioè
e i fedeli e i loro capi<a class="tag" id="tag451" href="#note451">[451]</a>; la stabilità della fede e l'uffizio di confermarvi
i fratelli<a class="tag" id="tag452" href="#note452">[452]</a>; promettendogli l'indefettibilità, come fondamento della
Chiesa<a class="tag" id="tag453" href="#note453">[453]</a>.
</p>

<p>
Viene così a costituirsi un accordo di monarchia, aristocrazia, democrazia,
come tre elementi, non tre poteri. L'aristocrazia de' vescovi partecipa di
tutte le prerogative del capo, eccetto il primato: ad essi soli Gesù Cristo
impartì la gerarchia della giurisdizione: i preti son loro cooperatori, con
giurisdizione non ordinaria, ma delegata e varia, che ricevono potenzialmente,
non effettivamente coll'Ordine.
</p>

<p>
<span class="pagenum" id="Page_338">[338]</span>
Sotto alla gerarchia sta la democrazia, l'universalità de' fedeli, la <i>plebs</i>,
tutti figli di Dio, fratelli di Cristo, senza distinzione di classi o di nazioni,
godendo la fratellanza, l'eguaglianza, la libertà.
</p>

<p>
Hanno essi diritto nel governo ecclesiastico?
</p>

<p>
La Chiesa è d'origine soprannaturale, sicchè opinioni o volontà umane
nulla valgono nello scopo suo, ch'è di effettuare e propagare il sacramento
di Dio per Gesù Cristo. E Cristo, il cui regno non era come quelli del
mondo, non la affidò a re o a popoli, ad assolutismo o a suffragio universale,
bensì all'ispirazione dello Spirito Santo. La consacrazione ai pastori
non è data dalla plebe: onde neppur la giurisdizione; nè la sua forma può
andare mutandosi, come ne' governi umani. Però noi plebe de' Fedeli abbiamo
diritto di essere ben governati, con carità e riverenza, rettamente
ammaestrati, fatti partecipi de' sacramenti: la scienza ci dà diritto di rimostrare,
come abbiam veduto fare i più gran santi; la giustizia deve aver
le sue forme, i suoi gradi, i suoi appelli; se ne devono accettare le pene, e
il potere coattivo interno ed esterno secondo i tempi. Tal è la costituzione
ecclesiastica.
</p>

<p>
Siffatti press'a poco saranno stati gli argomenti addotti dai nostri contro i
novatori, e già indicammo i primi combattenti. Per toccare qui solo de' nostri,
il già lodato cardinale Contarini<a class="tag" id="tag454" href="#note454">[454]</a> scrive con garbo e chiarezza, ma mostrasi
filosofo arguto più che profondo teologo; tradusse gli <i>Esercizj</i> di sant'Ignazio,
del quale era amico: poi fallitagli la concordia di Ratisbona, si restrinse a
cercare la riforma morale dei vescovi di Germania. Messo legato a Bologna,
potè spiegare e zelo, e carità, e qui serva ricordare come, avendo saputo
che un gentiluomo parlava licenziosamente di Dio e della religione, lo prese
suo domestico, e coll'esempio e le ragioni lo vinse di modo, che anche dopo
la morte del suo benefattore egli ripeteva: «Di questi prelati ci vorrebbero,
che sapessero cavare le anime di mano al diavolo fin sotterra».
</p>

<p>
Alvise Lippomano, pur di Venezia, vescovo di Modena, di Verona, di Bergamo,
versato nelle lingue, essendo nunzio in Germania cercò «sterpar la
mala erba luterana», compilò il catalogo degli antichi interpreti greci e latini
della Genesi, dell'Esodo, dei Salmi, e stese la <i>Confermazione e stabilimento
di tutti i dogmi cattolici, con la subversione di tutti i fondamenti
delli moderni eretici</i> (Venezia 1553), e in sei volumi le vite dei santi, con
critica maggiore della consueta, e conservando molti preziosi racconti di greci e
latini. Possiamo aggiungere il cardinale Marino Grimani vescovo di Ceneda
e patriarca d'Aquileja, che l'epistola ai Romani commentò in senso opposto ai
reluttanti; Girolamo Amedei, servita senese, spedito in Germania; il domenicano
Silvestri che fece <i>un'Apologia della convenienza degli istituti cattolici
colla evangelica libertà</i>; Ambrogio Fiandino da Napoli, agostiniano,
che già aveva confutato il Pomponazio, <i>senem delirum, maledicum, patriæ
vituperium</i>, e dettò contro Lutero tre opere non mai stampate; Cristoforo
<span class="pagenum" id="Page_339">[339]</span>
Marcello veneziano, arcivescovo di Corfù, e famoso per dottrina non
meno che per disgrazie. Alla Magliabecchiana conservansi in cinque grossi
volumi manuscritti <i>Disputationes variæ v. fr. Nichola Stufæ O. Pr. habitæ
in variis locis Galliæ et Germaniæ contra hæreticos calvinistas et
luteranos</i>, ma non ci parvero di forza sufficiente<a class="tag" id="tag455" href="#note455">[455]</a>.
</p>

<p>
Spesso lo zelo dava ombra; e Andrea Bauria, ferrarese agostiniano, vigorosissimo
predicatore contro i vizj, fu messo in sospetto a Leone X, il quale
fece sospendere la stampa del suo <i>Defensorium apostolicæ potestatis contra
Martinum Lutherum</i>. Anche frà Girolamo da Fossano, che abbondevoli
frutti coglieva nelle valli subalpine dei Valdesi, fu sospettato d'eresia e
sospeso dal predicare finchè si provò innocente, e scrisse una delle migliori
difese della messa contro Lutero (Torino, 1554).
</p>

<p>
Maggior rumore levò Ambrogio Caterino. Nel secolo era stato Lancellotto
Politi senese, studioso delle leggi quanto solevasi nella sua patria, della cui
libertà fu fervoroso difensore. Studiò anche dieci anni a Parigi, e di trenta
resosi frate, mostrò elegante dicitura, chiarezza, metodo, leale esposizione
delle objezioni, ampio sviluppo degli argomenti, estesa dottrina ma litigiosa,
per la quale vedendo eresie dapertutto, s'abbaruffò anche co' teologanti
cattolici; e spirito indipendente, non si chinava all'autorità di
san Tommaso o di sant'Agostino o d'altri. Benchè domenicano, asseriva
l'immacolata concezione di Maria; contro san Tommaso sosteneva che
Gesù Cristo sarebbe venuto al mondo, quand'anche Adamo non avesse
peccato; nei commenti sui primi capitoli della Genesi e sulle Epistole canoniche,
non esita a combattere spesso il cardinale Cajetano, imputandolo
d'interpretazioni umane e opinioni singolari; nel trattato della Grazia, asseriva
potersi esser certi della giustificazione, dottrina simile alla luterana,
che gli fu ribattuta; sulla predestinazione credeva che <i>pochi</i> fossero <i>eletti</i>
assolutamente, ma per un gran numero il decreto fosse condizionale; che i
bambini morti senza il battesimo godono una felicità conveniente, e sopratutto
non esser necessario che il ministro de' sagramenti abbia l'intenzione
di far cosa sacra, purchè ne adempia le cerimonie. Lettere di gran lode gli
scriveva il Sadoleto, e trovava eccellente il libro suo sul peccato originale
e sulla giustificazione, materia tanto difficile, intorno alla quale erangli rimasti
certi dubbj, che a tempo più calmo intendeva comunicargli; pure
assicurandolo non aver letto nulla di più erudito e dove gran dottrina fosse
accoppiata con tanta prudenza e vera religione<a class="tag" id="tag456" href="#note456">[456]</a>. Oltre un <i>Discorso contro
la dottrina e le profezie di frà Girolamo Savonarola</i> (Venezia 1548),
dove attacca i costui seguaci, scrisse <i>De cælibatu adversus impium Erasmum;
Quæstiones duæ de verbis quibus Christus SS. Eucharistiæ sacramentum
instituit</i>, opera che fu proibita; e un trattato <i>De libris a christiano
detestandis et a christianismo penitus eliminandis</i>, ove un capitolo
è intitolato: <i>Quam execrandi sunt Machiavelli discursus, et institutio sui
<span class="pagenum" id="Page_340">[340]</span>
principis</i>. Osteggiò i varj eretici nel <i>Rimedio alla pestilente dottrina di
frà B. Ochino</i> (Venezia 1544), nel <i>Compendio d'errori ed inganni luterani</i>
(Firenze, 1520) dedicato a Carlo V. Nei <i>Libri V adversus Lutherum</i>,
egli diceva all'eresiarca: «Se la Chiesa non è che in ispirito, come
si potrà riconoscerla sulla terra?»
</p>

<p>
Lutero rispondea che la Chiesa è unicamente interiore, ma che i caratteri
ai quali distinguerla sono il battesimo, la cena e sopratutto il Vangelo.
Ma non sono questi appunto che fan della Chiesa una istituzione visibile?
</p>

<p>
Il Caterino fu vescovo di Minore, poi arcivescovo di Consa ed uno dei
più operosi al Concilio di Trento, ove i suoi discorsi erano volontieri ascoltati
per una certa franchezza, per la quale pareva inchinar verso gli eretici,
mentre era soltanto vaghezza di farsi nominare colle novità: uomo (dice il
cardinale Pallavicini) di somma reputazione ne' suoi atti, di minore nelle
sue opere, forse non favorito in esse dalla universale opinione altrui; ma
nelle contese cogli eretici e nelle funzioni del Concilio non inferiore d'applauso
a veruno de' coetanei e de' colleghi. Morì settuagenario nel 1553.
</p>

<p>
Altri potremmo cercare, e avremo occasione di nominare, ma una rigorosa
ed assoluta confutazione dell'errore, una sapiente e compita esposizione
della verità non apparve; nè tampoco sorse tra' nostri chi, come il tedesco
Erasmo e lo spagnuolo Melchior Cano, ristabilisse le vere nozioni sulla teologia
e le pruove di cui essa si vale. Confutavasi dialetticamente, anzichè sistematicamente;
dissertavasi sovra punti particolari, e davanti al tribunale inferiore
della ragione individuale, anzichè incalzare gli avversarj entro barriere
solidamente piantate, col mostrare che l'individuale interpretazione distrugge
l'essenza della società spirituale, distruggendo la fede. Togli alla
verità il carattere obbligatorio, essa rimane indistinta da qualsivoglia errore,
nè il Protestante può condannare l'ebreo, il deista, l'ateo, se non coll'opporre
alla ragione di questi l'autorità.
</p>

<p>
Poi ad ogni quistione s'immischia una turba di bersaglieri, che vuol
venire alle braccia senza sapienza, nè gusto, nè modestia, e perciò temeraria
e trascendente. Nel procedere del racconto incontreremo scritti di
rabbia, ed esagerazione, e titoli beffardi. I Protestanti chiamavano noi
papisti, poi s'adontavano se noi li chiamavamo luterani; quelli della Confusione
Augustana; a troppi mancava quella salutare diffidenza dei proprj
giudizj, che si chiama umiltà.
</p>

<p>
Tipo di costoro fu Girolamo Nuzio, nome che mutò in Muzio (1496-1576),
aggiungendo <i>justinopolitano</i> perchè, sebben nato a Padova, era oriundo e
cittadino di Capodistria; uno de' più fecondi scribacchianti del suo tempo.
Servì da segretario a varj personaggi, fra cui al marchese del Vasto, a don
Ferrante Gonzaga governator di Milano, al conte Claudio Rangone, col quale
passò in Francia; azzeccò risse con molti letterati, e si segnalò nella <i>scienza
cavalleresca</i>, come chiamavano allora la teorica de' duelli; i quali vedendo
<span class="pagenum" id="Page_341">[341]</span>
non si potevano abolire, pensò sistemare, dandovi un'infinità di regole minuziose,
come interviene ogniqualvolta s'introduce il casismo.
</p>

<p>
Il celebre Flaminio, scrivendo a messer Luigi Calino di Brescia intorno
al fiorire delle buone lettere dice: «Fra gli ingegni ho sempre numerato
quello del nostro messer Muzio, del quale avendo concetto una bellissima
speranza, come potrei fare che non mi dolesse sommamente vedendo
che così nobile pianta, per essere mal coltivata degeneri, e donde si aspettavano
frutti soavissimi ed eccellentissimi, si raccolgono lambrusche e
sorbe?»<a class="tag" id="tag457" href="#note457">[457]</a> Innumerevoli sono le opere sue, ed egli stesso dà il titolo di
quelle che uscirono «dalla penna ad uomo, che dal <span class="scp">XXI</span> anno della sua età
fino al <span class="smcap">LXXIV</span> ha continuamente servito, ha travagliato a tutte le Corti della
cristianità, e vissuto fra gli armati eserciti, e la maggior parte del suo tempo
ha consumato a cavallo, e gli è convenuto guadagnarsi il pane delle sue fatiche».
In dieci canzoni celebrò separatamente il viso, i capelli, la fronte,
gli occhi, le guance, la bocca, il collo, il seno, la mano, la persona della
sua amata; insieme traduceva i testi greci per comodo della storia ecclesiastica
del Baronio. Côlto da grave malattia nel 1552, protestò voler «dare al
servizio di Dio questo poco tempo che avanza, rivolgendosi tutto agli studj
sacri»: ma don Ferrante lo persuase a rimanere a' suoi ordini. Morto che
questo fu nel 1557, il Muzio passò ajo del principe Francesco d'Urbino,
cui diresse un <i>Trattato del principe giovinetto</i>. Ne' viaggi avendo osservato
i costumi de' Protestanti, non gli parvero quali dai lodatori erano
vantati, e la loro dottrina confusione ed abusione; e accintosi a combattere
la comunione del calice a' laici, il matrimonio de' preti e le altre novità,
sostenne che non fosse necessario adunare un Concilio; dissuase Lucrezia Pia
de' Rangoni dall'abbracciare gli errori diffusi tra i Modenesi; ebbe dall'Inquisizione
romana l'incarico di far bruciare tutte le copie del Talmud nel
ducato d'Urbino, e d'informarla di quanto scoprisse di men religioso,
principalmente a Milano. Ove udendo predicare Celso Martinengo, lo denunziò
al Sant'Uffizio, e poichè questo non osava prenderlo, citollo egli stesso
ad esame, e lo incarcerava se non fosse fuggito. Di ciò i Milanesi gli presero
un male a morte qual a persecutore, finchè non seppero che il Martinengo era
stato assunto pastore degli Evangelici in Ginevra, dove l'effigie del Muzio fu
chiassosamente bruciata. Del Vergerio, vescovo di Capodistria, era stato
amico d'infanzia; ma come questo sviò, non che lasciarsene sedurre, non
ommise alcun tentativo per richiamarlo al vero, e frustrati i consigli amichevoli,
scrisse contro di lui al popolo di Capodistria (1550), e più dopo
ch'ebbe apostatato.
</p>

<p>
Nei <i>Tre testimonj fedeli</i>, librando le dottrine de' santi Basilio, Cipriano,
Ireneo, convince di falsità Erasmo ed altri; a sostegno del sinodo
di Trento scrisse principalmente il <i>Bullingero riprovato</i>; l'<i>Eretico infuriato</i>
contro Matteo Giudice professore di Jena; la <i>Cattolica disciplina
<span class="pagenum" id="Page_342">[342]</span>
de' principi</i> contro il Brenzio. L'<i>Antidoto cristiano</i>, la <i>Selva odorifera</i>, la
<i>Risposta a Proteo</i>, il <i>Coro pontificale</i>, le <i>Mentite Ochiniane</i>, le <i>Malizie
Bettine</i> (1565), la <i>Beata Vergine incoronata</i>, erano i bizzarri titoli d'opere
sue, buttate giù con violenza e scarsa critica, svelenendosi colle persone,
anzichè teologicamente incalzare l'errore; modo di farsi leggere dal vulgo,
non di vantaggiare la causa del vero.
</p>

<p>
Pio IV avealo favorito; viepiù Pio V, che l'usò ancora a scrivere contro
gli eretici, principalmente contro l'<i>Apologia per la chiesa anglicana</i> del
vescovo Jewel; poi contro le <i>Centurie Magdeburghesi</i> che pretese confutare
in due libri di storia sacra (1571). La morte di quel papa lasciò il Muzio
sprovvisto, sicchè al duca Emanuele Filiberto di Savoja scriveva qualmente,
in cinquantaquattro anni di servizio, non avesse saputo assicurarsi cinquanta
quattro soldi di rendita. Fedele alle pratiche, frequentava la messa
e i sacramenti, recitava ogni giorno i salmi penitenziali: eppure qualche
sua egloga sente di carne, come confessa che in fatto di continenza era
«ancor atto più ad esser ripreso che a riprendere».
</p>

<p>
L'Aleandro al Sanga scrive da Ratisbona il 14 marzo 1532 d'un Paolo
Riccio medico, da lui conosciuto in Italia trent'anni fa, dotto ebreo convertito,
passato poi a' servigi della Casa d'Austria, ed entrato anche nel consiglio
dell'imperatore, il quale scrisse libri in difesa della fede, ma inserendovi
cose che sentono di giudaismo. Allora essendo ancora i tempi che tutto
tiravasi a buona interpretazione, non vi si badò. Nate poi le discussioni, il
Riccio cercava convertire Luterani, ma sempre mettendo avanti qualche
dottrina men sana: poi fe stampare un libro, ove, supponendo la Chiesa
divisa in due parti quasi eguali, mostrava volersene far mediatore. Cascò
in molti errori, contro i quali scrisse il Fabro; e il Riccio, convinto si ritrattò<a class="tag" id="tag458" href="#note458">[458]</a>.
</p>

<p>
Alberto Pio signore di Carpi, che molto figurò nelle vicende del suo tempo
e come principe e come ambasciadore, studioso quanto devoto, in mezzo a
tanti affari coltivava l'amicizia dei dotti, e scrisse egli medesimo varie opere,
anche sulle controversie d'allora, e contro Lutero. S'indispettiva egli degli
incessanti frizzi da Erasmo lanciati agli ecclesiastici; pareagli indebita la
cortesia usatagli da papi e prelati; e ne sparlava alla sbracciata in Roma.
Erasmo, tenero in fatto di lode, se ne lagnò con Celio Calcagnini, il quale
interrogatone Alberto (1525), n'ebbe una lettera lunghissima, dove, lodando
l'ingegno di Erasmo, l'imputa d'aver dato origine o fomento alle nuove eresie,
ed analizza molte opinioni di esso, trovandole o simili o identiche a quelle
di Lutero.
</p>

<p>
Intervenne in quel tempo il sacco di Roma, dal quale tanti letterati
ebbero a soffrire ed anche il Pio; il quale poi a Parigi stampò essa lettera,
cui Erasmo ne replicò un'altra, che ebbe postille dal Pio. Ivi Erasmo gli
risparmia le ingiurie, ma in epistole private lo malmena, fino a supporre
<span class="pagenum" id="Page_343">[343]</span>
che quello fosse lavoro di Giovan Genesio Sepulveda di Córdova. Il Pio
stese poi un'opera ove censura le opinioni di Erasmo, e confuta lui e i novatori
del tempo, massime intorno al libero arbitrio, schivando l'argomentazione
scolastica, e procedendo con erudizione ed eleganza, più che con
forza. L'opera comparve postuma<a class="tag" id="tag459" href="#note459">[459]</a>, sicchè Erasmo potè con sicurezza attaccarla:
anzi in un dialogo <i>De funebri pompa Alberti Pii</i> lo beffa dell'esser
voluto morire in abito da francescano<a class="tag" id="tag460" href="#note460">[460]</a>.
</p>

<p>
Ma Erasmo stesso, eminentemente letterato, sicchè il principio intellettuale
lasciava prevalere al principio mistico, non potea gradire la Riforma,
che rinnegava il bello<a class="tag" id="tag461" href="#note461">[461]</a>. Come tant'altri avea sperato che il progresso delle
lettere e delle arti addolcirebbe i costumi, e schiarirebbe gli spiriti, per modo
da dissipare le superstizioni; lo studio della Bibbia purificherebbe le credenze
e raddrizzerebbe gli errori; i monaci si restringerebbero nella propria
sfera, facendo dei conventi tanti ricoveri di studio, di pace, di pietà;
Leone X, nè avviluppato negli intrighi politici della sua famiglia, nè frenetico
d'armi come Giulio II, attuerebbe la riforma e il trionfo della verità
insieme e del bello: egli stesso credea contribuirvi col saettare i disordini,
gli eccessi, le abjezioni.
</p>

<p>
A queste illusioni lo strappavano le trasmodanze della Riforma, che violentemente
diroccava ciò ch'egli non volea se non rimpedulare. Confessò
che sulle prime aveva ammirato questo Lutero, il quale a testa alta veniva
flagellando i vizj del suo secolo e i vescovi imporporati, nè chinavasi ad alcuna
maestà, neppure all'antistite supremo; e con mano santamente libertina
svelava fino le nudità del padre<a class="tag" id="tag462" href="#note462">[462]</a>. Al cardinale Campeggio scrive:
«Non lessi dodici pagine di Lutero, e anche queste fretta fretta: pure vi ho
riscontrato di belle qualità naturali, e una singolare attitudine a scoprire
l'intimo senso delle Scritture. Ho inteso persone savie, d'esemplare pietà,
d'intera ortodossia compiacersi d'averne letto i libri; anzi, quanto i suoi
avversarj aveano maggior virtù, e s'avvicinavano alia purezza evangelica,
tanto erano meno ostili a Lutero, e, pur non partecipando alle sue opinioni,
ne lodavano grandemente la vita». E meglio esclamava: «Piacesse
a Dio che ne' libri di Lutero s'incontrasse meno di buono, o che il bene non
fosse corrotto da tanta malizia!» Ma colla solita ironia, al priore degli Agostiniani
che gli chiedea «Finalmente che cos'ha fatto quel povero Lutero?»
rispose: «Ha fatto due grossi peccati: attentò alla tiara dei papi e al ventre
dei frati».
</p>

<p>
Leon X avea scritto ad Erasmo per tenerlo in fede, e perchè adoprasse il
suo ingegno a difesa della verità<a class="tag" id="tag463" href="#note463">[463]</a>. Ma per difendere la verità ci vuol coraggio,
e nulla lo toglie più che la smania della popolarità.
</p>

<p>
Celio Calcagnino, illustre filologo, pure non ciceroniano, che a Ferrara
aveva complimentato Erasmo in un latino sì puro e facondo da renderlo
mutolo e incapace di rispondere<a class="tag" id="tag464" href="#note464">[464]</a>, spedì ad Erasmo un suo manuscritto
<span class="pagenum" id="Page_344">[344]</span>
<i>De libero arbitrio</i> in confutazione di Lutero: ed egli lo ammirava,
e «Per gloria del vostro nome lo farei stampare, se non fosse uno sciagurato
passo, ove mostrate credere che io mi compiaccia a questo spettacolo di
religiose capiglie, standomene a bocca badata e colle mani in mano davanti
al cinghiale che devasta la vigna del Signore».
</p>

<p>
Come cercò mitigare le escandescenze di Lutero contro il pontefice,
così disapprovava questo d'aver proceduto con rigore. Appena salì papa
Adriano VI, ch'era stato suo condiscepolo nella famosa scuola di Deventer,
Erasmo gli scrisse persuadendolo alla mansuetudine, ma presto s'accertò
che non era più a sperare una riconciliazione. E diceva: «Ciò che mi colpisce
di più in Lutero è che, qualunque cosa tolga a sostenere, e' la spinge
all'estremità. Avvertitone, non che mitigarsi, cacciasi più avanti, e pare
non voglia che passare ad eccessi maggiori. È un Achille, la cui collera è
indomita. Aggiungetevi la gran riuscita, il favore dichiarato, i vivi applausi
di tutta la scena, e c'è di che guastare anche uno spirito modesto».
</p>

<p>
Incalzato a confutarlo, Erasmo rispondeva: <i>Nunc Luterus scribit in se
ipsum, videns rem alio verti quam putarat, et exoriri populum non evangelicum
sed diabolicum, cum interitu omnium bonorum studiorum</i>.
</p>

<p>
E nelle lettere: «Qual cosa più detestabile che l'esporre le ignoranti popolazioni
a udir trattare pubblicamente il papa d'anticristo, vescovi e preti
da ipocriti, la confessione da pratica abominevole; le espressioni di merito,
di buone opere, di buone risoluzioni da pure eresie, e professare
che la nostra volontà non è libera, che tutto avviene fatalmente, e che poco
monta di qual sorta siano o possano essere le azioni degli uomini?»<a class="tag" id="tag465" href="#note465">[465]</a>
</p>

<p>
Dopo gli onori dell'attacco voleva dunque anche gli onori della resistenza.
Ma conservarsi neutrale fra partiti debaccanti era egli possibile a personaggio
sì in vista? Sospetto agli uni e agli altri, troppo indipendente per
Roma, ove Pasquino applicavagli il virgiliano <i>Terras inter cœlumque volabat</i>;
troppo esitante per Lutero: i Protestanti, che, atteso il suo odio pei
frati, s'erano immaginati d'averlo per corifeo, perduta questa speranza, gli
si avventarono, attribuendogli occhio d'aquila, cuor di capretto; ed egli allora
uscì a combatterli sul punto vitalissimo del libero arbitrio. Non combatteva
però da avversario o da papista, e solo indignavasi di tanti o sbagli
o frodi nelle citazioni: ma se l'opera mancava di nervi, traeva autorità dal
nome: e Lutero, che prima celiava della costui pretensioni di camminare
sopra le ova senza schiacciarle, e ripeteagli che lo Spirito Santo non è scettico,
allora gli s'avventò con ingiurie, quali solevano suggerirgliele i bicchieri.
Anche l'insigne Girolamo Accolti, che poi fu cardinale, da amico
di Erasmo divenuto avversario, ne dipinse sinistramente il carattere. Altrettanto
fece il Sadoleto, che fu detto il Fénélon italiano.
</p>

<p>
Primo Conti milanese, uno dei primieri discepoli di san Girolamo Miani,
andato in Germania per opporsi alla propagantesi eresia, si lusingò di convertire
<span class="pagenum" id="Page_345">[345]</span>
Erasmo, al quale scrisse firmandosi <i>Primus Comes mediolanensis</i>.
Il dotto credette questo il titolo di qualche gran signore, e gli si fece incontro
con molta cerimonia; poi vistolo arrivare senza nemmanco uno
stalliere, rise dello sbaglio, pur protestando veder più volentieri sì valente
letterato che qualsifosse grande. Ma il Conti non fece alcun profitto
col tepido.
</p>

<p>
L'Aleandro da Brusselle, il 30 dicembre 1531, scrive al Sanga che Ecolampadio
a Basilea assicurò aver molti fautori in Fiandra, Inghilterra,
Francia, Italia: in Ispagna pochi per le diligenze dell'Inquisizione; ma
soggiunge che gli Ebrei s'industriano di farvi penetrare il luteranismo, sol
per danneggiare la fede nostra. E che colà, non osandosi parlare liberamente
di Lutero, perchè già condannato, mettono in cielo Erasmo, e fanlo
«adorare in quel paese, dove ci sono de' suoi libri assai, già tradotti in quell'idioma;
dico di quelli pericolosi: di modo che, trattandosi là per la Inquisizione
di condannare le sue opere, per favori diversi fu fatta inibizione
che non procedessero. Ed ora che è condannato a Parigi, costoro impazziscono,
perchè ben vedono che la Chiesa universale seguiterà quella sentenza
parigina in questa parte. E già undici anni, io lo dissi ad Erasmo in questa
propria terra, pregandolo che mutasse alcune cose ne' suoi scritti ed alcune
altre mitigasse, altramente tenesse per certo che, lui vivo o morto,
sarieno condannati detti luoghi.... E ben si sa che, se non fosse per irritarlo
a far peggio, già la sede apostolica avria condannato molte delle sue
cose, non ostanti i favori che gli si usano etiam per li nostri summati, e da
quelli che fanno il santo, per essere laudati da lui in un'epistola: e così
<i>abnegat Christum minimæ gloriolæ causa</i>»<a class="tag" id="tag466" href="#note466">[466]</a>.
</p>

<p>
Erasmo vedea benissimo d'avere insegnato quanto or insegnava Lutero<a class="tag" id="tag467" href="#note467">[467]</a>:
diceasi proverbialmente, <i>aut Erasmus luterizat, aut Lutherus erasmizat</i>;
ma egli è un altro esempio del quanto potesse spingersi innanzi la critica
sopra la Chiesa, pur senza rompere il legame della carità; e ci spiega la
franchezza di quelli, che a torto i Riformati vollero considerare come loro
precursori, e la speranza che lungamente si nutrì di riconciliare i dissidenti
colla Chiesa universale<a class="tag" id="tag468" href="#note468">[468]</a>.
</p>

<p>
Disgustato da quel gran movimento, a cui avea dato di sprone, ma non
valeva a mettere il freno; aborrendo la scostumatezza e i disordini soliti dei
fuorusciti<a class="tag" id="tag469" href="#note469">[469]</a>, incapace di essere capitano, insofferente di servir da gregario;
conculcato, come sogliono essere tutti i precursori, dalla folla che li trascende;
invano ricredendosi, e fin ritrattandosi su molte parti di quel suo
ghigno letterario, ch'era stato il lampo ai tuoni della calunnia e della negazione,
moriva in Basilea, dopo provato quanto facilmente un popolo
tramuti i suoi idoli dall'altare al dimenticatojo. E un altro retore, capoameno,
che aveva egli pure fatto un elogio della pazzia, il bizzarro milanese
Ortensio Lando, ne canzonava la fine col <i>Dialogo lepidissimo</i><a class="tag" id="tag470" href="#note470">[470]</a>. Così
<span class="pagenum" id="Page_346">[346]</span>
era beffato il beffardo; il quale rimarrà tipo di quel torbido d'indifferenza,
che fattosi una gloria della propria perplessità, si attribuisce a merito il
risparmiare qualche tradizione; che posa principj, e non ardisce tirarne le
conseguenze; che non applaudisce all'errore ma lo titilla; che vede la verità,
ma non osa abbracciarla, come Pilato dondolandosi fra la giustizia e
la popolarità, fra Cristo e Barabba.
</p>

<p>
Pure Erasmo avea toccato un punto principalissimo della controversia
allorchè intimava: «Voi vi riferite tutti alla parola di Dio, e ve ne credete
gl'interpreti veraci; ebbene, mettetevi d'accordo tra voi, prima di volere
dar legge al mondo».
</p>

<p>
In quella vece il disordine dagli intelletti trasfondeasi alle volontà e da
queste alla vita e privata e sociale: e prima ne risentì la Germania, volta tutta
a capopiede. Le quistioni religiose, per quanto pajano astratte, non può
farsi che non penetrino nelle viscere della società, e in un sistema teocratico
quale avealo introdotto il medioevo, non si tocca la fede senza scompaginare
lo Stato. Il cristianesimo avea dato soluzioni, non negative come la
scienza d'oggi, ma positive alle quistioni capitali dell'uomo e della società,
e conduceva a conseguenze effettive nella religione, nella morale, nella politica,
nell'arte; donde istituzioni e leggi certe e un andamento storico sociale.
Ora il protestantesimo lo sovvertiva, rivocando in dubbio i canoni
fondamentali. Tendendo esso non tanto a condur l'uomo alle azioni più benefiche,
quanto a trasformare i moventi dell'essere suo, ruppe nell'economia
religiosa e sociale dell'umanità i due legami a cui si attiene la suprema nozione
del diritto; il legame intimo che stringe l'uomo a Dio nell'eternità,
mediante la coscienza; e il legame imperioso universale che lo sottomette
ad una legge objettiva, ad una autorità esteriore nel tempo; e presumendo
sistemare la vita umana senza riflesso al dogma, non surrogò all'antico un
nuovo sovrano di diritto, ma abbandonò la società alle potestà temporali, sovrane
di fatto; all'autorità che persuadeva surrogò il comando che costringe;
trasferì l'infallibilità dall'intelligenza e dalla rivelazione alla forza e ai decreti.
L'individuale interpretazione toglieva l'universalità dei principj, e
i canoni accettati come senso comune; non era più la Chiesa che giudicasse
gl'individui, ma essi lei; e l'individuo era nel bivio di rinunziare a credere,
di compaginarsi da sè la propria credenza. I figli dunque dissentivano
dal padre; i fratelli ai fratelli contraddicevano, le mogli ai mariti; la scossa
domestica si propagava alla società civile, dove ciascuno pretendeva operare
a proprio senno, dacchè a proprio senno pensava; al diritto, alla morale,
fin là unicamente piantati sulla religione, mancava ogni appoggio al mancar
di questa; e ribellato il pensiero alla fede, gli uomini trovarono spento il faro
che gli avviava, allora appunto che imperversava la procella. Ognuno fonda
una Chiesa nuova, che domani cessa per mancanza d'accordo e d'autorità:
ogni predicante del minimo villaggio credesi autorizzato a divenire fondatore
<span class="pagenum" id="Page_347">[347]</span>
di una religione, senza che alcuno valga a mettervi ordine. I vulghi sorgevano
domandando ai nuovi apostoli «Che cosa dobbiamo fare?» Ma è
appunto in tempi siffatti che i guidapopoli non sanno quel che fare, e una
mano scassina quel ch'è posato dall'altra.
</p>

<p>
Il fedele, trovatosi sacerdote e papa, volle anche esser re; possedendo
le doppie chiavi, ne' dubbj non ricorreva all'autorità, ma al proprio giudizio;
l'indagine dal sistema ecclesiastico si voltò sul laico, ch'era tanto peggiore,
e ne cominciarono rivoluzioni e il predominio della forza. Erasi elevato
il potere spirituale affine di impacciar il temporale; ora si volle
restituire ai re la dittatura pagana: sempre l'eccesso.
</p>

<p>
Melantone, che tanto aveva procurato prevenirle, allora gemeva sulle
sconcordie, e ne presagiva di peggiori da quella sfrenatezza, da quel rinnegamento
d'ogni autorità, e «Tutte l'acque dell'Elba non mi basterebbero a
piangere le sventure della religione e del paese».
</p>

<p>
Il cardinale Sadoleto, nell'orazione ai principi tedeschi esclamava:
«Quest'anni passati vedemmo di voi quel che giammai avremmo creduto.
Dianzi vivevate in pace e concordia tra voi, ora siete nel dissenso più atroce.
Dio e i celesti tutti con somma pietà veneravate; ora, estinta la pietà, gli
studj della vera religione per la più parte abbandonaste; stavate alle leggi,
che per la sobrietà e l'astinenza dagli avi vostri, santi personaggi, e dagli
antichi padri erano state fatte, poi accettate e comprovate dall'osservanza di
tutti i secoli; ora, sovvertite le leggi, tolta la distinzione delle cose, lentati
i freni della continenza, tutto voleste libero e sciolto».
</p>

<p>
E continua a deplorare questo scapestrarsi delle ire, questo togliere ogni
rispetto alle leggi divine e umane, ogni divario di superiori e inferiori,
non accordandosi che nel vituperare il sacerdozio e straziare la romana
Chiesa, che n'è capo. «Eppure in questa città di Roma, per reprimere e
moderare i vizj urbani, e principalmente l'avarizia di cui più si pecca, e
revocarla al costume antico, casto e modesto, furono dal sapientissimo e
ottimo pontefice invitati da ogni parte del mondo personaggi, e posti nel
sommo grado di onore, acciocchè con maggiore autorità e diligenza attendano
a quest'uopo»<a class="tag" id="tag471" href="#note471">[471]</a>.
</p>

<p>
E ben tosto tutta Europa fu in fuoco, e un secolo e mezzo di fierissime
guerre minacciarono una nuova barbarie. E un'altra ne sovrastava.
</p>

<p>
I papi erano stati motori e centro della resistenza contro i Turchi. Oggi,
che vediam questo popolo in quell'ultima decadenza dove più non lo sostiene
che la volontà dei forti, l'Europa vanta la sua tolleranza nel rispettare fino
il Musulmano, la sua indifferenza fino a sorreggere un governo che ha per
canone politico il fratricidio, per canone domestico la poligamia, per canone
economico la pirateria. Ma ai giorni di Lutero i Turchi minacciavano una
conquista senza pietà, una preponderanza senza freno: si trattava ancora di
decidere se l'Europa sarebbe di Cristo o di Maometto; se si progredirebbe col
<span class="pagenum" id="Page_348">[348]</span>
Vangelo fino al pieno trionfo della democrazia, o si retrocederebbe fino ai serragli,
agli eunuchi, alla legge incarnata in un uomo. E appunto allora i Turchi,
comandati da principi eroi, avendo conquistate le coste dell'Adriatico e alcune
isole, minacciavano l'Italia, corseggiavano a baldanza le nostre marine,
tentarono fin sorprendere in una villeggiatura Leon X e la famosa Giulia Gonzaga.
Pio II aveva evocato tutta la cristianità a questa tardiva crociata, ed egli
stesso andava a porsene a capo, quando morì. I successori proclamarono sempre
la guerra santa, e fervorosamente Leon X. Ma che? Ulrico di Hutten gridò
alla sua Germania non gli si desse ascolto: sotto quel pretesto il papa vuole
squattrinare il popolo ignorante, munger il latte delle genti, inebbriarsi
alla mammella dei re<a class="tag" id="tag472" href="#note472">[472]</a>. E Lutero argomentava: «Noi dobbiamo volere non
solo quel che Dio vuole che noi vogliamo, ma assolutamente tutto ciò ch'egli
vuole. Ora egli vuol visitarci col mandare i Turchi; il respingere questi è
un resistere alla sua volontà». E ripeteva: «No, Cristiani; tutti io vi scongiuro
a pregare per i nostri poveri principi tedeschi, acciocchè non un soldato,
non un soldo diano al papa contro i Turchi; meglio i Turchi e i Tartari
che la messa. La guerra, ve lo canto chiaro, mi spiace contro il turco,
non men che contro il cristiano<a class="tag" id="tag473" href="#note473">[473]</a>. I Turchi empiono il cielo di beati: il
papa empie l'inferno di Cristiani. Se il Turco arrivasse a Roma, non sarei io
che ne piangesse»<a class="tag" id="tag474" href="#note474">[474]</a>.
</p>

<p>
I Cattolici, è vero, continuarono a tener testa ai Turchi; ma dacchè la
cristianità fu divisa in due campi, non bastò più a cacciarli<a class="tag" id="tag475" href="#note475">[475]</a>; le forze
doveano logorarsi nelle lotte interne, gl'ingegni s'aguzzavano nello scassinare
la fede romana. Anche per convertire i paesi infedeli scemavano i
mezzi: missionarj non partivano più che da Roma, e in mezza Europa
trovaronsi distrutti i frati, che n'erano i principali stromenti.
</p>
</div>

<div class="chapter">
<p>
<span class="pagenum" id="Page_355">[355]</span>
</p>

<h2><a id="disc18"></a>
DISCORSO XVIII.
<br />
<span class="x-small">ADRIANO VI PAPA RIFORMATORE. CLEMENTE VII. SACCO DI ROMA.
PRELUDJ D'UN CONCILIO.</span>
</h2>

<p>
Il figlio d'un Florent, povero operajo d'Utrecht, meritò la predilezione
de' maestri perchè mostrava inclinazione allo studio; ottenuto un posto gratuito
in un collegio di Lovanio, vi apprese filosofia, matematica, diritto canonico,
latino e greco, oltre il tedesco. V'aggiungeva tanta pietà, che non usciva
mai di scuola senza entrare in una chiesa, e se imbattesse un povero, dividea
con esso la parca cibaria. Acchiocciolatosi in una cameretta a tetto, fredda,
malsana, la notte andava a leggere al lume de' pubblici lampioni, finchè
Margherita d'Austria, vedova di Carlo il Temerario, allora governatrice dei
Paesi Bassi, avutone contezza, gli mandò legna e trecento fiorini per comprare
libri, e in appresso gli conferì una parrocchia, poi un canonicato a San
Pietro di Lovanio. In questo viveva egli ritiratissimo, fra autori classici ed
ecclesiastici e con qualche camerata; non lodato, neppure troppo gradito
pe' suoi modi da grossolano brabanzone; ma ben contento quando dal vivere
gli avanzasse tanto da soccorrere alcun poveretto. Fatto decano, si applicò a
riformare quel capitolo; oculato nel conferire i benefizj; durante il pasto
frugale faceva leggere le sante scritture.
</p>

<p>
Stampò in quel tempo <i>Commentarium de rebus theologicis in quatuor
sententiarum questiones</i><a class="tag" id="tag476" href="#note476">[476]</a>, e il suo nome giunse fino all'imperatore Massimiliano,
che lo scelse per insegnar francese, spagnuolo e latino a suo
nipote. Questo divenne, col nome di Carlo V, imperatore di Germania
e re di Spagna, e poichè tanta parte ebbe negli affari d'Italia e della religione,
bene sta che ci badiamo alquanto a considerarlo. Erede de' possessi
austriaci per padre, de' Paesi Bassi e della Spagna per madre, e in conseguenza
de' dominj d'Italia e de' paesi testè scoperti in America e nelle Indie,
fu fortunato sino ad avere prigioniero alla battaglia di Pavia il proprio
emulo Francesco I di Francia, e con ciò assicurata la sua preponderanza
di qua dell'Alpi, mentre dal nuovo mondo gli giungevano ogni giorno annunzj
di altri imperj scoperti e assoggettati, ch'egli mai non vedrebbe, di
miniere d'oro e d'argento scavate, di preziose spezierie, avviate dall'estremo
<span class="pagenum" id="Page_356">[356]</span>
Oriente e dai paesi equatoriali a' suoi porti di Spagna. A contatto con tutti
i paesi d'Europa per dominj che estendevansi da Cadice a Bruxelles, da
Messina al Baltico, potè fantasticare la monarchia universale, non come
immediata dominazione, ma come supremazia; nè fu vana millanteria il
dire che il sole non tramontasse mai ne' regni suoi.
</p>

<p>
E veramente egli sta a capo de' re moderni. Uscendo dai secoli della
cavalleria per entrar in quelli del machiavellismo, fu vario come il suo
tempo, a vicenda cupo e generoso, tollerante e fanatico, ostinato ne' proprj
e ligio agli altrui pareri, intrepido e sfiduciato, ambizioso fino a sognare
l'alta direzione e dei regni e della Chiesa, e di abbattere la costituzione
germanica, sostituendovi la monarchia ereditaria, poi umile sino a terminar
la vita in un convento: non fastoso, non cavalleresco, bensì politico,
affettante il casalingo; affettante il leale, mentre niuno lo pareggiava
nell'ordire e tessere un intrigo, nel promettere, corrompere, eludere,
conciliare, soprattutto temporeggiare, conforme alla divisa che aveva assunta,
<span class="smcap">Nondum</span><a class="tag" id="tag477" href="#note477">[477]</a>. Mai non montava in collera: offeso, avvolgeasi nella
dignità del silenzio: la gratitudine non conobbe: la fiducia poco; mal soffriva
la contraddizione, e credeva che il lungo riflettere sia cauzione del buon successo.
Pari a lui nessuno in attività, ed ebbe ad esercitarla non solo nell'amministrazione
di sì varj Stati, ove le libertà e le forme tutelari del medioevo
dovea soffocare nell'assolutezza amministrativa de' moderni, ma nelle guerre
ostinate colla Francia, nelle civili colla Spagna e col Belgio, nelle generose
coi gran guerrieri dell'impero turco; sempre con mezzi sproporzionati agli
alti fini, e costretto a ricorrer a disastrosi spedienti finanziarj, e trovare
impediti i suoi concetti da un frate, che colla parola arrestava o deviava
l'immensa sua potenza, e toglievagli di scioglier nessuna delle grandi quistioni
che eransi sollevate a que' giorni nel campo della politica come in
quel del pensiero e del sentimento.
</p>

<p>
Nella sua grandezza egli ricordò il suo maestro Adriano, e lo pose vescovo
di Toledo, e da Leone X gli ottenne la porpora. Erasmo, gran nemico dei
frati, non ha che blandizie per questo, ne ammira le virtù non meno che
le lezioni di teologia; Lutero stesso lo chiama di splendida e lodata vita.
</p>

<p>
Qual migliore per opporre alla Roma paganizzante?
</p>

<p>
Su lui dunque si accolsero i voti del conclave<a class="tag" id="tag478" href="#note478">[478]</a>. Trovavasi egli allora
in Ispagna, e Carlo V gli mandò l'aspettasse, volendo accompagnarlo a
Roma; ma esso gli rispose: «Mi sarebbe caro assai vedere V. M., ma sì
calda è la stagione, che, se veniste a fretta, vi nocerebbe; se altrimenti,
dovrei differire di molto l'andata, lo che tornerebbe in gran danno degli
affari comuni nostri e della cristianità. I dispacci, che ricevo da Roma, da
Genova e da ogni parte d'Italia, recano che le cose nostre vanno in
ruina, e che non si può rimediarvi senza la mia presenza: onde non ho
cuore di indugiar più oltre»<a class="tag" id="tag479" href="#note479">[479]</a>.
</p>

<p>
<span class="pagenum" id="Page_357">[357]</span>
Per disposizione del regio alunno e pel decoro della Spagna, Adriano
salpò con numerosa flotta; duemila fra prelati e cortigiani, quattromila soldati;
sbarcato a Genova, «disse messa e racconsolò alquanto quella povera
città del sacco e de' danni ricevuti»<a class="tag" id="tag480" href="#note480">[480]</a>: approdato poi ad Ostia, ricusò lo
spendio e le baldorie che soleano accompagnare le entrate in Roma; fe
sospendere la costruzione d'un arco trionfale, dicendo, «Le sono usanze
da Gentili, non da cristiano e religioso».
</p>

<p>
Come il nome, così serbò i costumi primitivi; la fantesca che si menò
dietro, dovea servirlo nè più nè meno di prima; pel pranzo non assegnava
di là d'un ducato, che ogni sera dava di propria mano allo scalco, dicendogli,
«Ecco per la spesa di domani», nè a più di dieci ducati doveva giungere
quella della Corte. Leon X avea premiato gl'inventori di buoni bocconi;
Adriano mangiava merluzzo, invece dei pesci fini celebrati dal Giovio, e
s'impennò all'udire il costo di certe lucaniche, fatte con polpe di pavoni.
Suggeritogli di prendere dei servi, rispose volere prima sdebitare la Chiesa;
e udendo che Leon X teneva cento palafrenieri, si fece il segno della croce,
e pensò che quattro sarebbero d'avanzo<a class="tag" id="tag481" href="#note481">[481]</a>. Avendo conferito un benefizio
di sessanta scudi a un suo nipote, che, vacatone un altro di cento, glielo
chiese, rispose con un gran rabbuffo che quello bastava a mantenerlo; e
quando, vinto dalle istanze, glielo concesse, volle rassegnasse il precedente.
</p>

<p>
Allorchè egli entrò, Bernardino Carvajal, cardinale ostiense, gli recitò
un'orazione, esponendogli sette ricordi, che sono: 1º eliminare le tribolazioni
antiche, cioè simonia, ignoranza, tirannide e gli altri peccati; aderire
a buoni consiglieri; reprimere la libertà de' governanti; 2º riformare la
Chiesa secondo le leggi canoniche, sicchè più non somigli una congrega di
peccatori; 3º i cardinali e gli altri prelati amare d'amor reale, esaltando i
buoni, e provedendo ai bisognosi perciocchè in quell'altezza non s'avviliscano;
4º amministri la giustizia senza differenze; 5º sostenti i fedeli, massimamente
nobili, e i monasteri nelle loro necessità, come usavano i papi
buoni; 6º faccia guerra ai Turchi, perciò procurando denaro, e tregue fra i
principi cristiani; 7º compia la basilica di san Pietro, parte a spesa sua,
parte de' principi e popoli<a class="tag" id="tag482" href="#note482">[482]</a>.
</p>

<p>
Frate Egidio Canisio da Viterbo già mentovammo come il più famoso
predicatore d'allora, e il Sadoleto lo vanta per facilità del parlare toscano,
e profondi studj di teologia e filosofia, talchè sapea (dice) nelle prediche
piegar le menti, serenare le turbate, incalorire le tepide all'amore della virtù,
della giustizia, della temperanza, alla venerazione di Dio e all'osservanza
della religione; e senza divario di giovani o vecchi, d'uomini o donne, di
primati o vulgari, tutti scotea con forza di ragionamento, fiume d'elettissime
parole, d'eccellenti sentenze<a class="tag" id="tag483" href="#note483">[483]</a>. Non v'era solennità cui non fosse invitato
a predicare, sicchè Giulio II riservò a sè il destinarlo: e sebbene il pochissimo
ch'e' ci lasciò non giustifichi tanti encomj, tutti sono d'accordo nell'esaltarne
<span class="pagenum" id="Page_358">[358]</span>
la virtù e l'integrità, per le quali Leon X, che gli scriveva con
famigliarità d'amico, lo ornò della porpora.
</p>

<p>
Egli dirigeva ad Adriano VI un commento sulla corruzione della Chiesa
e le guise di ripararvi. A dir suo, la depravazione s'insinuò dacchè la facoltà
di sciogliere e legare fu adoprata a vantaggio degli uomini più che a gloria
di Dio. Conviene dunque limitarla, considerandola come uno de' principali
uffizj del pontefice, e quindi adoprarvi il consiglio d'uomini, integri ed
esperti; escludere le aspettative de' benefizj, che fanno desiderare la morte,
quand'anche non la procurino; evitare l'avaro e ambizioso accumulamento
di benefizj; reprimere l'ambizione dei monaci, che sotto la giurisdizione
de' loro conventi tengono infinite parrocchie, affidandole a qualche
prete amovibile e mal proveduto. La turpe vendita di cose sacre, ammantata
col titolo di composizioni, repugna ai canoni, ispira invidia a' principi, e
dà ansa agli eretici; sicchè dovrebbe restringersi l'uffizio del datario, che
smunge il sangue dei poveri come dei ricchi. Nè le riserve di benefizj gli
pajono oneste. Prima di concedere le grazie, si facciano da persone savie
esaminare secondo la giustizia e l'equità; e così prima di promuovere a benefizj
vacanti. A tutti poi gli uffizj si scelgano quei che più buoni, abili e
fedeli, e si diano uomini alle dignità e alle amministrazioni, non queste ad
uomini: le concessioni, gl'indulti, i concordati con principi si rivedano esattamente,
acciocchè questi non usino e abusino verso secolari e verso ecclesiastici.
Indecoroso e imprudente modo si tenne in maneggiare le indulgenze;
sicchè voglionsi revocare le commissioni date ai Minori Osservanti,
per le quali riesce svilita l'autorità episcopale. Nessuna cura paja soverchia
nell'amministrare la giustizia; un cardinale robusto e savio riveda le suppliche
sporte al papa; scelgansi con somma diligenza gli auditori di Rota,
man destra del pontefice, ed abbiano un soldo fisso, anzichè impinguare sulle
sportule, le quali sono cresciute a segno, che le cariche vendute un tempo a
cinquecento ducati l'anno, or si comperano a meglio di duemila; come quelle
degli auditori di Camera pagansi trentamila ducati, mentre dianzi valutavansi
quattromila. Via via determina gli uffizj della giustizia; se ne rivedano
le giurisdizioni e gli statuti, che buoni dapprima, poi depravaronsi; abbia
riforma il governo delle Legazioni, dove vorrebbe che i legati non rimanessero
oltre due anni, come pure i governatori e prefetti e gli altri uffiziali;
tutti lasciassero una garanzia del loro operato, finchè subissero un sindacato;
e a chi n'esce con lode, si attribuissero onori e comodi. I debiti onde Leon X
gravò la sede col creare tanti nuovi uffizj che consumano l'anno centrentamila
ducati delle rendite della Chiesa, si cercasse redimerli, e se ne esaminassero
attentamente i titoli; non si surrogassero i vacanti, e gl'investiti medesimi
si compensassero con altri benefizj. Si potrebbe pure alleggerire il
debito col riservarsi una parte delle rendite di tutte le chiese ed un sussidio
caritativo massime dai monasteri<a class="tag" id="tag484" href="#note484">[484]</a>.
</p>

<p>
<span class="pagenum" id="Page_359">[359]</span>
E Adriano nulla desiderava meglio che di riformare. Avendo già scritto
sopra le indulgenze prima degli attacchi di Lutero, convinto per argomenti
scolastici delle verità rivelate, trattava le nuove dottrine di insipide, pazze,
irragionevoli<a class="tag" id="tag485" href="#note485">[485]</a>; non potea supporre buona fede ne' Protestanti, sebbene
deplorasse fossero stati spinti alla disperazione col serrare loro in faccia le
porte; e aveva esortato Carlo V a mandare Lutero al papa, suo giudice vero,
che lo punirebbe secondo giustizia<a class="tag" id="tag486" href="#note486">[486]</a>. D'altro lato, venuto da contrade
forestiere, restò colpito dagli abusi della Corte romana. Mandando nunzio
alla Dieta di Norimberga Francesco Cheregato vescovo di Téramo, nelle
istruzioni conveniva dei disordini: «Dirai che ingenuamente confessiamo
che Dio permette questa persecuzione dei Luterani contro la Chiesa sua per
li peccati degli uomini, e massime de' sacerdoti e prelati. Le Scritture gridano
che i peccati del popolo derivano da quelli de' sacerdoti, e perciò, come
scrive il Grisostomo, il Salvator nostro volendo curare l'inferma Gerusalemme,
entrò prima nel tempio per castigare innanzi tutto le colpe de' sacerdoti,
come medico che il male cura dalla radice. Sappiamo che in questa
santa sede già da molti anni avvennero cose abominande, abuso delle cose
spirituali, eccesso ne' mandati, tutto vôlto in peggio: nè è meraviglia se il
morbo discende dal capo nelle membra, dai sommi pontefici negli inferiori.
Tutti e prelati ed ecclesiastici deviammo dalle rette vie, nè vi fu chi facesse
bene, neppur uno»<a class="tag" id="tag487" href="#note487">[487]</a>.
</p>

<p>
Egli si fece promettere dai cardinali che smetterebbero le armi, non darebbero
ricetto ne' loro palazzi a sbanditi e birbi, lascerebbero che il bargello
v'entrasse per eseguire la giustizia. «Se gli ecclesiastici (scrive Giovanni
Cambi) aveano barba grande alla soldatesca, o abito non lecito a preti, ei riprendevali;
perchè era tanto scorsa la cosa, che portavano i prelati la spada
a cavallo e cappa corta e barba. Ed io scrittore vidi un nostro fiorentino che
era arcivescovo di Pisa, d'anni ventiquattro in circa, fattogli avere da papa
Leone da un altro arcivescovo di Pisa ch'era ancor vivo con dargli uffizj di
Roma in compenso e altri benefizj, in fatti comperato a dirlo in brevi parole,
vederlo andare per Firenze il giorno a spasso a cavallo con una cappa
nera alla spagnuola che gli dava al ginocchio, e la spada allato, e il fornimento
del cavallo o mula di velluto a onore di Dio e della santa Chiesa: e
il cardinale Giulio De' Medici sopportava tal cosa, e andava sempre alla
Chiesa col rocchetto scoperto senza mantello o cappello, con una barba a
mezzo il petto, e assai staffieri colle spade attorno, e senza preti e cherici:
e a questo era venuta la Chiesa, d'andar in maschera cardinali e prelati, a
conviti, a nozze e ballare».
</p>

<p>
Adriano, volendo correggere tutto e subito, consultava ora i Tedeschi ora
gli Italiani, e pareangli facili le riforme, messe in discussione; ma quando
volea ridurle in atto, riuscivangli impossibili. Perocchè v'ha abusi antichi,
i quali, col resistere alla pruova del tempo, mostrano essere compatibili col
<span class="pagenum" id="Page_360">[360]</span>
bene, vi sono verità nuove che, avventando la società sopra un calle diverso,
le riescono micidiali: sicchè ogni rivoluzione e per ciò che erige, e per ciò
che demolisce, genera perturbamenti e conflitti. V'ha abusi così profondamente
radicati, da far temere che colla zizzania si svelga anche il buon frumento,
oltre che gl'interessi personali impediscono i buoni e pronti effetti.
Perciò si lagnava egli della misera condizione dei pontefici, che, pur vedendo
il bene, nol poteano effettuare. Chiamò per ajutarlo in tal uopo Giampietro
Caraffa e Marcello Gaetano, austeri ecclesiastici; sgomentò coll'annunzio di
volere recidere di colpo i disordini della dateria e della penitenzieria; col
togliere le vendite simoniache, pregiudicava quelli che in buona fede le
aveano prese in appalto; turbò le aspettative coll'abolire la sopravvivenza
delle dignità ecclesiastiche: cinquemila benefizj rimaneano così vacanti, ed
eccitavano speranze smisurate, che tutte trovavansi deluse; diffidando dei
più come corrotti, era costretto porre il capo in grembo ai pochi cui credeva,
e che lo tradivano; per togliere via le indulgenze voleva ripristinare le antiche
penitenze, ma gli fu fatto intendere che, per serbare la Germania, mettevasi
a rischio di perdere l'Italia. Ignoto alla Corte, senza appoggi di famiglia
come straniero, nè creandosene di nuovi perchè esitava lungamente
prima di conferire i benefizj e lasciavali scoperti per paura di darli a indegni.
Adriano dibattevasi invano tra quell'inestricabile labirinto. Mentre
si trovavano ora ingiuste, ora impossibili le sue proposte da quegli stessi
che più le aveano reclamate, i Protestanti interpretavano in sinistro la
sua candidezza, menando trionfo delle sue confessioni sugli scompigli della
curia. Gli furono anche mandati <i>Cento gravami della nazione tedesca</i>,
ove Roma era rimproverata di sordidezza, d'indecenza l'uffiziatura della
basilica vaticana; negligersi gli ospedali e le altre opere pie: lasciare le
meretrici procedere con pompa matronale sopra le mule, e corteggiate
dalle famiglie di prelati; tollerarsi nimicizie aperte e sanguinose fra i
grandi<a class="tag" id="tag488" href="#note488">[488]</a>.
</p>

<p>
Allora si sviluppò quell'oidio, che guastò e guasta tante promettenti vendemmie:
il malcontento. Quella sua semplicità, quel dire la messa e l'uffizio
tutti i giorni eccitarono le risa nel palazzo abituato con Giulio II e con
Leon X. Da un pezzo non v'erano papi forestieri; e di questo, che neppure
parlava la lingua italiana, facevano beffe o fingeano sgomento i nostri
letterati. La gente, avvezza a vivere dietro ai prelati, ne sbertava la miseria.
«Egli è un tedesco; povera Italia! (dicevano); sente di luterano:
povera religione! Certo e' si piglia i cardinali, e ce li porta a un nuovo esiglio
d'Avignone».
</p>

<p>
Giulio II era entrato nella scena del mondo da gran principe, scotendosi
dalle piccolezze de' predecessori, e col sentimento della propria forza volea
dominar gli eventi, muover principi e repubbliche secondo i suoi intendimenti,
respingere i tiranni, non per vantaggio suo, ma della santa sede, e
<span class="pagenum" id="Page_361">[361]</span>
proclamò i diritti che i popoli hanno sul proprio suolo. Dopo di lui, il papato
si trovò immolato ai principi, l'Italia agli stranieri; i pontefici cessarono di
proteggere i deboli, e gettaronsi in braccio ai forti, sentendo ch'era necessario
un appoggio per tener in rispetto i vicini, e garantire l'indipendenza spirituale,
minacciata dalla Riforma. Di qui l'anguillare di Leon X. Adriano VI
struggeasi di riparar ai torti de' predecessori, ma troppi interessi l'attraversarono;
l'austerità di papa comprometteva l'opera di sovrano: l'intempestiva
sua condiscendenza ai riottosi disgustava i depositarj della tradizione
papale: e barbaro era reputato perchè non comprendeva i bisogni
intellettuali ed artistici della città eterna<a class="tag" id="tag489" href="#note489">[489]</a>.
</p>

<p>
Realmente egli non intese mai come negli intelletti italiani s'elaborasse
l'elemento pagano collo spirito indigeno; come colle arti, fatte linguaggio
della religione, i papi volessero mostrare quanta ispirazione ci fosse nel
cristianesimo, e capitanare i grandi ingegni, e tenere a loro disposizione non
soltanto la manifattura ma l'ispirazione, e il mondo che ridiveniva greco, e
che dalla fierezza germanica tornava all'oscenità gentilesca. Mancante del
sentimento dell'arte, Adriano <i>suspecta habebat poetarum ingenia, utpote
qui minus sincero animo de christiana religione sentire et damnata falsissimorum
deorum numina ad veterum imitationem celebrare studiose
dicerentur</i><a class="tag" id="tag490" href="#note490">[490]</a>; essendogli mostrato il Laocoonte, esclamò: «Idoli pagani»;
e torse gli occhi dalle classiche nudità.
</p>

<p>
In conseguenza egli che, oltr'Alpe era reputato protettore degl'ingegni, e
che aveva agevolata la fondazione del collegio trilingue a Lovanio<a class="tag" id="tag491" href="#note491">[491]</a>, fu
reputato un barbaro da cotesti umanisti ch'e' più non salariava, e che, dopo
aver invano sperato che il suo zelo cessasse co' primi momenti<a class="tag" id="tag492" href="#note492">[492]</a>, levaronsi
in fuga beffando e bestemmiando: prorompe la sciagurata manìa
delle satire e delle arguzie: tutti i Sesti (diceva un epigramma) han rovinato
Roma<a class="tag" id="tag493" href="#note493">[493]</a>; il Negri querelavasi che tutte le persone per bene se
ne partissero; il Berni avventava un capitolo violento contro di lui e dei
<i>quaranta poltroni</i> cardinali che l'aveano eletto; e Pasquino il dipinse in
figura d'un pedagogo, che ai cardinali applicava la disciplina come a scolaretti.
Laonde fu inteso esclamare: «Quale sciagura che v'abbia tempi, in
cui il miglior uomo è costretto soccombere!» In fatti egli pio e zelante fu
reputato un flagello non minore della peste che allora infieriva; la morte sua
fu salutata con pubblica esultanza, e alla porta del suo medico si sospesero
corone civiche <i>ob urbem servatam</i>. E sono di gran verità i due epitafj destinatigli:
</p>

<div class="poem">
<p><i>Hadrianus VI hic situs est, qui nihil sibi infelicius in vita quam quod imperaret duxit.</i></p>
<p><i>Proh dolor! quantum refert in quæ tempora vel optimi cujusque vita incidat.</i></p>
</div>

<p>
Carlo V avea forse creduto che Adriano sarebbe tutta cosa sua, ma questi,
<span class="pagenum" id="Page_362">[362]</span>
ignaro de' destreggiamenti politici, stette fermo contro le pretensioni di
esso e gl'intrugli de' suoi ministri e creati; non volle allearsi con esso a
danni altrui: e fra l'altre amarezze ebbe quella di udir che Rodi era stata
presa dai Turchi, e che questi minacciavano il regno di Napoli e la Sicilia:
cercò che i principi cristiani si alleassero per resistere, ma Francesco I domandava
innanzi tutto gli si restituisse il toltogli milanese<a class="tag" id="tag494" href="#note494">[494]</a>.
</p>

<p>
Appena morto Adriano, Carlo V scriveva al suo ambasciatore che facesse
riuscir il Medici, anche colla forza se i Francesi si opponessero<a class="tag" id="tag495" href="#note495">[495]</a>; e
in fatti, per la solita altalena che ad un vigoroso fa surrogare un lasso,
a un ascetico un politico e viceversa, nel nuovo conclave rivalsero i fautori
de' Medici, e con arti che in allora furono denunziate come turpi, venne
data la tiara a Giulio, figliuolo naturale di Giuliano De' Medici. Cavaliere
gerosolimitano, destro in armi come in trattative scabrose e in giravolte
cortigianesche e diplomatiche, fatto arcivescovo di Firenze e cardinale, era
stato la mano dritta di Leon X suo cugino; ed allora assunse il nome di Clemente
VII (1523 18 novembre).
</p>

<p>
Vanno concordi i contemporanei nel dargli lode che non tollerava simonia,
non distribuiva i benefizj a capriccio, e in tutto esigeva la regolarità;
invece di musici e buffoni, amava intertenersi con letterati, filosofi, teologi,
ingegneri; generoso come tutta la sua famiglia, non donava nè prometteva
l'altrui; e poichè le sue limosine non impinguavano i cortigiani, dispensieri
della riputazione, passava per avaro e misero<a class="tag" id="tag496" href="#note496">[496]</a>.
</p>

<p>
Aggiungasi che, trovato l'erario esausto per lo spreco di Leon X e per
l'astinenza di Adriano VI, dovette mettere imposizioni e istituire Monti, e
principalmente il Monte della fede per soccorrere Carlo V contro i Turchi.
</p>

<p>
Ma pretendeva all'infallibilità non meno nella politica che nella fede;
sicchè, se ascoltava tutti, faceva poi a proprio senno; e alla conchiusione
metteva la politica nell'irresolutezza, e l'abilità nel variare. Subito mandò
fuori lettere ove, coi treni consueti deplorando le jatture della cristianità, ne
accagionava le discordie de' principi e lo sformamento dell'ordine ecclesiastico;
la correzione doversi cominciare dalla casa di Dio: egli emenderebbe
se stesso; i cardinali facessero altrettanto; visiterebbe in persona tutti i
principi onde concordare una pace; fatta la quale, celebrerebbe un concilio
per restituirla anche alla Chiesa. Persuaso però che innanzi tutto bisognasse
opporsi ai Turchi, e sopire l'incendio germanico, rassegnavasi a transazioni
coi novatori.
</p>

<p>
Si dirà, tale essere lo stile delle autorità minacciate, riservandosi poi di
eludere le promesse quando ripiglino fiato. Certo è che, sgomentato dall'assalto
mosso all'autorità spirituale, vacillò sempre anche nel governo del
temporale; ed anzichè accorgersi che questo non era mai stato altrettanto
esteso e solido, non ebbe sentimento che della propria impotenza; sperò
logorar Francia per mezzo dell'Impero, e l'Impero per mezzo della Francia,
<span class="pagenum" id="Page_363">[363]</span>
onde ora all'uno ora all'altra gettandosi, non amato da alcuno nè temuto,
immensi mali trasse sopra l'Italia e sopra se stesso.
</p>

<p>
Non è da questo luogo il narrare come allora si esacerbassero le inimicizie
fra Carlo V e Francesco I, il quale nella battaglia di Pavia cadde prigioniero
(1525, 24 febbrajo); comprata la libertà, ne violò i patti, e ruppe nuova
guerra, dove andarono a miserabile strazio la Lombardia e il regno di Napoli.
Il papa, impaurito dall'ingrandire degli imperiali, e scontento di
Carlo V anche perchè aveva ordinato che il regio <i>exequatur</i> fosse necessario
alle bolle pontifizie in Ispagna, s'unì in una lega, per lui detta santa, coi
Francesi e cogli altri, che pretessevano la solita maschera della indipendenza
italiana. Lega a lui funestissima: perocchè subito i vassalli più potenti,
e massime i Colonna, si rivoltarono contro Roma (1526), sopra la
quale ben presto si difilò l'esercito imperiale, guidato dal connestabile di
Borbone, francese traditore, messosi al servizio dell'imperatore.
</p>

<p>
Non era un esercito regolare, bensì un ammasso di quarantamila venturieri,
quali noi pure ne abbiamo veduti, che obbedivano personalmente a
un capo, purchè egli facesse quel che essi desideravano. E il desiderio loro era
saccheggiare Roma, tutti anelando all'oro di essa, molti essendo Luterani, la
più gran parte Tedeschi, avvezzi a considerare i papi e gli Italiani come sanguisughe
della loro nazione e che aveano per unico grido <i>Nicht Papa</i>. Un
d'essi, chiamato Verdesilva, diceva: «Colla pelle di papa Clemente voglio
far uno staffile, e lo porterò a Lutero perchè veda com'è punito chi resiste
alla parola di Dio». Il Freundsberg, loro capitano, teneva appeso
all'arcione un laccio d'oro e un d'argento, proponendosi di strozzare con
quello l'ultimo dei pontefici, coll'altro i cardinali. Lo seguiva Jacopo Ziegler,
che, in una vita di Clemente VII, spacciò irosamente le colpe di questo e della
curia romana.
</p>

<p>
Cotali assalirono Roma (1527), ed essendosi ammalato il Freundsberg,
e ucciso nell'assalto il Borbone, inviperiti e sfrenati vi entrarono, ciascuno
non pensando che a sfogare i brutali istinti dell'avarizia, della
libidine, della rabbia. La capitale del mondo cristiano la sede delle belle
arti, l'asilo e la palestra di ogni letterato e artista, la seconda patria d'ogni
cristiano, restava preda a ladroni e miscredenti: la vita d'ogni illustre di
quel tempo ha una pagina dove si raccontano nuovi orrori di questo sacco,
che è uno di quei regj misfatti che lasciano impronta indelebile nella storia;
e dove la Germania si vendicava della superiorità intellettuale e morale
dell'Italia; così la barbarie superba metteasi sotto i piedi quella civiltà che
la mortificava.
</p>

<p>
Di quel disastro, ove si calcolò che Roma perdesse per dieci milioni di zecchini,
noi non dobbiamo raccorre se non il particolare furore spiegato contro
le cose sacre. Violarono i sepolcri, e principalmente quel di Giulio II,
reo d'aver voluto sbrattare l'Italia da stranieri. Chiese, monache, frati erano
<span class="pagenum" id="Page_364">[364]</span>
specialmente esposti alla brutalità di costoro, che stallavano i loro cavalli in
San Pietro, li stabbiavano colle bolle papali, gli abbiadavano ne' battisteri,
ungevansi gli stivali co' sacri crismi; entro i calici s'ubbriacavano; nelle devote
capelle violavano le vergini devote, e parati cogli arredi delle sacristie,
celebravano orgie abbominevoli. Ai cardinali della Minerva e di Siena al
Ponceta, a Giovanni Maria del Monte che fu poi papa, al Bartolini arcivescovo
di Pisa, al Pucci vescovo di Pistoja, al Ghiberti vescovo di Verona, a
san Gaetano recarono invereconde e tormentose contumelie, come a tutti
quei moltissimi che dalla subitanea irruzione non s'erano potuti campare.
Altri mettono un cardinale su di un asino a ritroso, nella sublime semplicità
della porpora, e lo trascinano di porta in porta a mendicare il riscatto.
Chiamano un prete che accorra col viatico, e il menano in una stalla, e
vogliono costringerlo a comunicarlo a un giumento, e perchè ricusa lo trucidano.
Fecero beffarde esequie al cardinale Aracœli; in un beffardo conclave
deposero Clemente VII, e gli surrogarono Martin Lutero, festeggiandolo in
buffonesca cavalcata. Gli archivj palatini sono bruciati: nella cappella Sistina
s'accendono fiammate che tutta l'affumicarono: è impiccata una donna per
aver dato delle lattughe a Clemente VII. Quanto insomma era venerato per
devozione, per senso artistico, per antichità, per tradizione, fu scopo alla
brutalità più ribalda e grossolana dei compatrioti di Lutero, eccitati da
questo a detestare e sprezzare gli Italiani.
</p>

<p>
Allora sarebbesi detto veramente perduto il cattolicismo colla sua metropoli,
e «infino da plebei uomini già si diceva che, non istando bene il pastorale
e la spada, il papa dovesse tornare in San Giovanni Laterano a cantar la
messa»<a class="tag" id="tag497" href="#note497">[497]</a>. Tutte le città del Patrimonio insorgeano; tutti i vassalli accorreano
a spogliare l'antico padrone. I Piagnoni ne imputavano la corruzione
cristiana e la persecuzione contro chi l'avea rinfacciata, e ricordavano che,
quarant'anni prima, frà Savonarola aveva esclamato: «O Roma, te lo ripeto,
fa penitenza. Dice il Signore: quand'io verrò sopra l'Italia con la
spada, a visitare i suoi peccati, visiterò Roma: in San Pietro e sugli altari
sederanno le meretrici, e faranno stalla a cavalli e porci: vi si mangerà
e berrà e commetterassi ogni sporcizia. Taglierò, dice Dio, le corna dell'altare,
cioè le mitre e i cappelli; taglierò la potenza de' prelati: rovineranno
quelle belle case, que' bei palazzi; tante delizie, tanti ori saran gittati
per terra; saranno ammazzati gli uomini; andrà sossopra ogni cosa».
Altri romiti eran venuti predicando non solo la rovina d'Italia, ma la fine
del mondo, e che l'anticristo fosse o il Borbone o Clemente VII. Brandano
senese, prima del sacco, correva per Roma vaticinando sventura, sventura;
venissero a penitenza, placassero Dio. Nel saccheggio avendo i lanzichenecchi
percosso una Madonna, questa stillò sangue; come a Treviglio un'altra pianse
all'entrare de' Francesi, i quali ne furono sì commossi, che risparmiarono
l'incendio e il saccheggio. Per egual occasione sudò la Madonna della Cintola
<span class="pagenum" id="Page_365">[365]</span>
a Prato, e rivolse la faccia verso il Bambino, e gli pose la mano sul capo.
Da per tutto, come i miracoli, così moltiplicavansi digiuni e litanie: e a
Milano si menò una lunga processione, ove migliaja di devoti ad ogni istante
alternavano <i>Misericordia, Misericordia,</i> tanto che il clero non potè fra
que' clamori intonare altre preghiere, e non era uomo o donna che si tenesse
dal piangere: e un predicatore, dipingendo a colori nerissime le
sventure d'allora, prometteva che da Milano avrebbe principio la rinnovazione
della Chiesa, la quale prima è mestieri che venga afflitta e ridotta
all'ultima ruina.
</p>

<p>
Questo i Cattolici: in senso contrario un frate Egidio Della Porta comasco,
scrivendo a Zuinglio, esclamava: «Dio ci vuol salvare: scrivete al Borbone
che liberi questi popoli, tolga il denaro alle teste rase, e lo faccia distribuire
al popolo famabondo; poi ciascuno predichi senza paura la parola di Dio:
la forza dell'anticristo è presso alla fine»<a class="tag" id="tag498" href="#note498">[498]</a>.
</p>

<p>
Così i partiti non discernono mai i mezzi, purchè conducano al loro
scopo. I Protestanti esultarono dell'orrido strazio fatto a Roma; altri, quelle
tribolazioni giudicando castigo di Dio contro le iniquità pretine, si separarono
dalla Chiesa, e «nelle case private in diverse città, massime in Faenza,
terra del papa, si predicava contro la Chiesa romana, e cresceva ogni giorno
il numero di quelli, che gli altri dicevano Luterani, ed essi si chiamavano
Evangelici».
</p>

<p>
Ma tutti gli uomini serj ne fremettero: Francia e Inghilterra intimarono
guerra a Carlo V, per ragione o pretesto adducendo la sua condotta verso
Roma; tale essendo la natura di questa città e di questo dominio, che d'ogni
attacco mossogli si risente tutta la cristianità. E veramente quegli anni del
secol d'oro furono peggiori all'Italia che qualunque altri del secolo di
ferro: «Mantova è tutta abbandonata di peste (scriveva un contemporaneo
da Piacenza): Ferrara, Padova, Cremona, tutto il Bresciano: questa
terra va peggiorando: Genova addio: non si vede che cerei e frati ad accompagnar
morti: e vi concludo ch'è il più grande spavento che mai
fosse veduto ad andare pel paese»<a class="tag" id="tag499" href="#note499">[499]</a>. Negli <i>State papers</i> che si pubblicano
ora in Inghilterra, al tomo <span class="scp">VII</span> pagina 226 è una lettera del 12 settembre
1529 degli ambasciadori di Enrico VIII, che da Bologna scrivono:
«Mai nella cristianità s'è visto desolazione pari a quella di queste
contrade. Le buone città distrutte e spopolate; in molti luoghi non si
trova carne di veruna sorte. Tra Vercelli e Pavia, per cinquanta miglia
del paese più ubertoso del mondo in vigne e grano, tutto è deserto; nè
uomo o donna vedemmo che lavorasse ai campi, nè anima viva fuorchè
tre povere donne che racimolavano l'uva rimasta: giacchè non si seminò nè
mietè, e le viti inselvatichirono, e i grappoli infradiciano senza che alcuno
li colga. Vigevano, buona terra con rôcca, non è più che rottami e deserto.
Pavia mette pietà: nelle strade i bambini piagnucolando chiedono pane, e
<span class="pagenum" id="Page_366">[366]</span>
muojono di fame. Ci fu detto, e il papa ce lo confermò, che la popolazione
di quelli e d'altri molti paesi d'Italia fu consunta dalla guerra, dalla fame,
dalla peste, e molti anni ci vorrà prima che l'Italia ritorni in buona condizione.
Quest'è opera de' Francesi non men che degli Imperiali».
</p>

<p>
Mentre Clemente VII stava prigioniero, re Ferdinando scriveva al fratello
Carlo V, non lasciasse uscir di mano il prigione senza aver messo
ordine nella cristianità: questo esser unico rimedio alle maledette eresie<a class="tag" id="tag500" href="#note500">[500]</a>.
Molti cardinali s'adunarono a Piacenza per provedere a sì luttuosi frangenti<a class="tag" id="tag501" href="#note501">[501]</a>,
e per sicurezza della Chiesa divisavano trasferire la Santa Sede ad
Avignone, fuori di questa Italia, divenuta campo alle battaglie degli stranieri.
Fomentavanli a ciò i re di Francia e d'Inghilterra, che n'avrebbero cavato
vantaggio; e molti di retta intenzione v'aderivano. Ma il cardinale Francesco
Cibo, legato di Bologna, che avea saputo tener in fede le Romagne, accorse a
Piacenza, e dissuase con validissime ragioni da un passo, che avrebbe recato
l'ultimo tracollo all'Italia e un urgente pericolo alla Chiesa.
</p>

<p>
Eppure, dopo che Roma ebbe sofferto per aggiunta la fame e la peste;
che Clemente VII durò lunga prigionia; che i Colonna e gli Orsini aizzavano
quelle discordie in cui gli Italiani più inviperiscono quando sono percossi da
peggiori flagelli; che amici e nemici s'impinguarono delle dovizie nostre;
che si ripeteva esser terminato il potere pontifizio, si vide quel papa rifinito
splendere di nuove glorie mondane. Perocchè Carlo V volle essere coronato
da Clemente VII; e mentre la Germania erasi lusingata di mirare in quell'occasione
il pontefice umiliato davanti a quell'imperatore, che i predecessori
di esso aveano tante volte obbligato venire all'obbedienza, allora Carlo V
professò dolersi delle atrocità commesse a Roma in suo nome; domandò
l'assoluzione per chi v'aveva ecceduto; si obbligò di far restituire alla santa
sede Modena e Reggio, tolte dal duca di Ferrara, Cervia e Ravenna occupate
dai Veneziani; prender accordi con questi per le terre che aveano
sottratte al regno di Napoli nella Puglia, e col papa per rintegrare gli
Sforza nel ducato di Milano; pose se stesso e le sue armi a disposizione del
papa, facendolo arbitro di ordinargli quando snudare e quando riporre la
spada, e si fe da esso ornare cavaliere di San Pietro.
</p>

<p>
La solennità della coronazione fu delle più splendide che la storia ricordi.
Quel cencio di porpora, traforato dalle scomuniche papali, e che i
suoi antecessori eransi gittato da sè sulle spalle, ma che non rappresentava
più il centro laicale della cristianità, consacrato dall'unzione sacerdotale,
pensò Carlo V, col rimetterselo in dosso, attirare ancora un raggio del
diritto divino sul successore di Carlo Magno. S'ebbe vergogna di farlo
nella testè desolata metropoli del cristianesimo, ma nella cattedrale di san
Petronio a Bologna, ridotta a imitazione della Lateranese. Non vi erano invitati
gli elettori, nè altro tedesco che Filippo di Baviera; e invece de' cavalieri
germanici, genti di ogni nazione capitanate da Anton de Leyva; paggi
<span class="pagenum" id="Page_367">[367]</span>
e araldi spagnuoli aprivano il corteo; Bonifazio Paleologo marchese di Monferrato
portava lo scettro; il duca d'Urbino la spada; la corona Carlo di Savoja,
che a forza d'impegnare e imprestare erasi fatto un abito di 300,000
scudi<a class="tag" id="tag502" href="#note502">[502]</a>. All'imperatore servivano i maggiori nobili d'Italia, Medici, Pio,
del Carretto, Gonzaga, Pico, Trivulzio, Dal Verme, Doria, Sanseverino.
Colle rituali solennità unto del sacro crisma, Carlo ricevette la corona di
Carlo Magno, in segno d'universal dominio sopra la cristianità, e giurò difendere
i possessi, le dignità, i diritti del papa e della Chiesa<a class="tag" id="tag503" href="#note503">[503]</a>.
</p>

<p>
Sarebbesi detto rinnovato l'accordo fra lo scettro e il pastorale, mentre
invece questo soccombeva a quello; andava spezzata la monarchia universale
per dar luogo a principati nazionali, emuli astiantisi; l'Italia cascava ancella
degli stranieri, e per l'ultima volta l'imperatore universale giurava lealtà e
fede davanti all'universale ministro della verità e della giustizia. L'unità,
come nella Chiesa, così era finita nel mondo; i principi sarebbero uomini,
sostenuti soltanto dalla forza, combattuti dall'esame e dall'insubordinatezza,
sbalzati da non più cessabili rivoluzioni, non fidenti che negli eserciti, sinchè
venga il giorno che anche gli eserciti ragionino e discutano l'obbedienza, e
si compia il trionfo dell'individuo, che surroga se stesso al bene comune.
</p>

<p>
Fra le condizioni poste alla liberazione del papa fu il convocare un Concilio
generale.
</p>

<p>
Quel disordine degli spiriti, quel rinegare ogni autorità facea spavento a
Carlo V, che al cardinale Campeggi ripeteva, il Concilio essere necessario non
tanto per riformare gli ecclesiastici, quanto e molto più per i laici, ch'erano
declinati dalla vera via; e se nol si facesse, pensava non debba, fra termine
di dieci anni, esser uomo che possa sotto obbedienza reggere dieci case,
non che Stati, regni ed imperi<a class="tag" id="tag504" href="#note504">[504]</a>.
</p>

<p>
Ma la fede cattolica trae sua forza dall'essere una, e conservarsi inalterabile.
Parlare dunque di riformare la fede era un rinegarla, era non
meno una contraddizione che un'empietà: un obbligare il mondo a credere
alla Chiesa mentre ella stessa repudiava la propria infallibilità. Sonava
dunque assurda la domanda che, in tal senso, ne faceano i Riformati.
</p>

<p>
Repugnava poi Clemente VII a raccorre il Concilio, principalmente per
la controversia se questo sia o no soggetto al papa. Dagli ultimi convocati
erasi visto che, adunato che fosse, il Concilio si pretendea superiore
al papa; questo il negava; ne nascea scisma; eleggeasi un antipapa; disordine
che riuscirebbe d'immensa ruina nelle agitazioni presenti<a class="tag" id="tag505" href="#note505">[505]</a>. Pure
alfine Clemente aderì, e di propria mano scriveva a Carlo V:
</p>

<p>
«<i>Carissime in Christo fili noster, salutem, et apostolicam benedictionem</i>.
</p>

<p>
«Ho inteso per la man propria di Vostra Maestà, e per quello, che m'ha
referito l'oratore Majo, e m'ha ancor avisato il Legato, che il parer di quella,
e di quelli signori elettori, e principi che sentono bene nella fede christiana,
che sia necessario, per estirpare li errori che sono in quella nazione,
<span class="pagenum" id="Page_368">[368]</span>
è assentire che si convochi il Concilio dimandato, ma con condizione, che
gli eretici desistano da' loro errori, e si conformino a vivere cattolicamente
nella fede e obbedienza della santa madre ecclesia. Sopra la qual proposta
avendo consultato con quelli cardinali, che ho deputati nella causa della
fede, siamo stati tutti ardentissimi in questa sentenzia, che sia da condiscendere
prontamente e alla convocazione del Concilio e a tutte le provisioni
che tendano ad eradicare l'eresie, perchè così conviene al servizio di Dio e
alla salute universale della cristianità. Vero è che, molti di loro, ancorchè
desiderino sommamente questo fine, non risolvono totalmente che la convocazione
del Concilio sia mezzo sicuro, o conveniente a conseguirlo, giudicando,
che sia di grande imprudenza alla Chiesa di Dio il consentire che
si torni a disputare di quelle cose, le quali in altri tempi sono state dichiarate
da Concilj, e osservatesi lungamente da tutti li Cristiani; perchè la sede
apostolica è stata consueta concedere i Concilj alli eretici quando l'opinioni
loro, se bene erano erronee, o contra il rito universale della Chiesa, non
erano ancor state riprovate o dannate. Ma il voler ora mettere in dubbio
quello che hanno determinato i Concilj, par loro cosa scandalosa, di mal
esempio, e con poca dignità di questa sede, nè sperano, che alla medicina
di questi errori abbi a conferire più l'autorità del futuro Concilio, che faccia
ora quella delli passati, celebrati da tanti santissimi e dottissimi Padri, le
sante determinazioni dei quali chi sprezza, non si può sperare che non
abbia a fare il medesimo di quello, che per l'avvenire si determinasse, nè si
possono persuadere che la dimanda, che essi fanno del Concilio, tenda ad
alcuno fine laudabile, anzi, che come sempre sogliono fare gli eretici, abbia
nascosto qualche pestifero pensiero, che possa esser causa di maggior confusione
e disordine. E tanto più inclinano li cardinali predetti in questa opinione,
quanto par loro che il tempo di convocarlo non sia al presente
molto opportuno, non tanto per guerra che si potesse temere in tra Cristiani,
circa la quale molto prudentemente discorre la Maestà Vostra, quanto per il
pericolo della guerra del Turco, del quale, come sa ben Vostra Maestà, sono
le minaccie e apparati grandissimi di invadere l'anno futuro con ogni sforzo
la cristianità; al qual tempo essendo impossibile, che ancora sia indrizzato
il Concilio, pare da considerare bene quanto danno potria generare, mentre
si attendesse al Concilio, se urgesse nuova guerra dagl'inimici della fede,
perchè bisognerebbe, per attender al Concilio, negligere le provisioni tanto
necessarie per la difesa della cristianità, che sarebbe cosa perniciosa, o per
provedere alla guerra, lasciare il Concilio imperfetto e questo si può più
facilmente dire che fare, perchè serrandolo senza la satisfazione delle nazioni,
potria facilmente partorire scisma, o qualche grave scandalo nella
Chiesa di Dio, la qual satisfazione universale delle nazioni, quanto la Maestà
Vostra e io ci possiamo poco promettere, lo dimostra, oltre alle altre ragioni,
l'esperienza delle difficoltà, che ora sente Vostra Maestà a potere in cose
<span class="pagenum" id="Page_369">[369]</span>
tanto giuste disporre d'una minima parte di quella nazione sola. Le quali
difficoltà nel tempo d'un pericolo tale, facilmente aumenterebbono; perchè
gli eretici e maligni pigliarebbero le necessità per occasione di ottenere qualche
cosa perniciosa alla santa fede cattolica. Alla corroborazione della quale
nessuno rimedio è di più autorità, più santo, e cagione di maggiori beni,
che la convocazione del Concilio, quando si fa per cause, con mezzo e in tempo
convenienti, per contrario nessuno più pericoloso, e per partorir maggiori
mali, quando non concorrono le circostanze debite, o vi nasca qualche accidente
che lo disordini. Le quali ragioni insieme con le altre allegate da
cardinali predetti, avrebbono forse tenuto dubbio l'animo mio, se in me
non avesse potuto più l'autorità di Vostra Maestà, la qual conoscendo io religiosissima,
veramente cattolica, e devotissima della sede apostolica, e non
meno prudentissima e circospetta, e considerando che, per trovarsi presente
in quella provincia, per sanità della quale si propone questo rimedio,
può facilmente intendere quello che li sia necessario, più che non possono
coloro, che ne sono lontani, mi rendo certissimo che non desidererà,
nè proporrà cosa che non sia utile al servizio e al bene universale della
cristianità. E però, pregatala prima che esamini maturamente, e consideri
molto bene quello che sia al proposito de' fini sopradetti, dico a Vostra
Maestà che io son contento, che quella, in caso giudichi esser così necessario,
offerisca, e prometta la convocazione del Concilio, con condizione
però, secondo che scrive anco Vostra Maestà, che appartandosi da' loro errori,
tornino incontinente al vivere cattolicamente, e all'obbedienza della
Santa Madre Chiesa, e secondo i riti e dottrina di quella, infino a tanto
che dal Concilio fosse determinato in altro modo, all'obedienza e determinazione
del quale in tutto e per tutto si sottomettano; senza le quali condizioni
è notissimo quanto saria scandaloso e di pessimo esempio a concedere
il Concilio. E in questo è necessario che Vostra Maestà avvertisca
diligentemente, che queste condizioni si promettano e eseguiscano in
modo che possiamo esser sicuri, che gli eretici, ottenuta la convocazione
del Concilio, non tornino a' pristini errori, perchè sarebbe cosa scandalosissima;
e sarebbe manifesto ad ognuno, che dal proseguir in tal caso
più oltre, non si potrebbe aspettare la reformazione degli errori, che
desidera, ma non altro che frutti pestiferi e venenosi; a che siamo certissimi
che Vostra Maestà avvertirà, dalla quale subito che avremo avviso
che loro abbiano accettato, e osservino questa condizione, si convocherà il
Concilio per quel tempo che sarà giudicato espediente. Il quale Vostra
Maestà si prometta che sarà con più brevità si possa, la quale son certo
che, per quello che sopra questa materia parlammo in Bologna, e per quanto
conosce dell'intenzion mia al bene universale, non dubiti, che da me non
sarà interposta dilazione alcuna. In che non mi estenderò altrimenti, perchè
in tutte le cose e pubbliche, e che concernono il particular mio, io ho fede
<span class="pagenum" id="Page_370">[370]</span>
grandissima in Vostra Maestà non meno che in me proprio, e la quale non
è mai per mancare. Così mi persuado che Vostra Maestà si confidi che io
proceda sempre seco con tutta la libertà e sincerità che sia possibile. E
perchè io ho veduto li articoli proposti da quelli eretici, giudicherei necessario
che Vostra Maestà li ammonisse a restringerli solo a quelli punti nei
quali pretendono avere più causa da dubitare, perchè si fugga la lunghezza,
che sarebbe infinita, e si moderi quanto si può l'inconveniente di
avere a ritrattare le cose stabilite nelli altri Concilj. Statuirassi ancora al
medesimo tempo il loco, nel quale si abbi a convocare, sopra che intenderei
volentieri il parere di Vostra Maestà, perchè a me nè per commodità
propria, nè per alcun particolar rispetto importa più un luogo, che un altro,
avendo massime ad intervenirvi Vostra Maestà. Ma per quanto mi occorre
di presente, essendo sommamente necessario che il Concilio non si celebri
altrove che in Italia, crederei che Roma dovessi satisfare a ciascuno per
l'opportunità grandissima che ha di sostener tanta moltitudine, quanta vi
concorrerà, e poichè questo Concilio non si convoca per causa di scisma
che sia nella Chiesa di Dio, nè per dissensione che sia tra principi cristiani,
che potriano dar cagione d'allegar la suspizione de' luoghi, ma solo si propone
per purgar la cristianità dall'eresie, e per l'espedizione contra infideli,
par molto conveniente che si convochi in quella città, che è capo di tutta
cristianità, e dove per il passato sono stati celebrati tanti Concilj a che
m'inclina ancor assai il conoscere che, se dopo tante calamità che ha patito,
se le aggiunge una sì lunga assenza della Corte, saria quasi causa dell'ultima
sua ruina. Pur quando Roma non satisfacesse, che a mio parere dovria
satisfare, e si potria provedere che nessuno la recusasse per non sicura, ci
è Bologna, Piacenza, Mantova, tutte città capaci, come sa Vostra Maestà,
delle quali, o di qualch'altra che fusse a proposito, si farà risoluzione.
</p>

<p>
«Circa gli abusi, aspetto risposta dal Legato, a cui feci scriver, alli dì passati,
che avvisasse sopra che si desidera riformazione, e venuta che sia la
risposta, si piglierà tal forma, che ognuno conoscerà che l'intenzion mia
è di corregger le cose che fossero inoneste, e di satisfare in tutto ciò che
si potrà, agli amorevoli e prudenti ricordi di Vostra Maestà, con la quale,
per non la tediar più, mi rimetto a quanto sopra questa materia ho scritto
anco al Legato, e parlato con M. Majo suo oratore: pregando sempre Dio
che le conceda quanto lei desidera. Da Roma, all'ultimo di luglio 1530».
</p>

<p>
Ai 18 novembre tornava sul medesimo promettere, e soggiungeva: «Se
convenisse che io da me solo ne deliberassi, confido tanto nell'amore e prudenza
della M. V. che, senza aspettar altro, le direi assolutamente di voler
seguire in tutto il consiglio e voler suo. Ma per esser cosa che tocca a tutta
la Chiesa e la cristianità, prima che possa risolutamente risponderle è conveniente
che consulti con li cardinali, e intenda bene l'inclinazione degli
altri principi al Concilio»<a class="tag" id="tag506" href="#note506">[506]</a>.
</p>

<p>
<span class="pagenum" id="Page_371">[371]</span>
Intanto Clemente VII, che, come dice il Guicciardini, per troppa finezza
di vedere, scorgeva tutte le possibilità e in conseguenza vacillava, cercavasi
altri alleati. E prima sperò negli Svizzeri, e l'Aleandro al Sanga da Brusselle
il 14 novembre 1531 scriveva: «Si trova per le istorie che le grandi eresie
mai non si estinguono se non col sangue. Se Dio vuol far così ancor di
questa, niun modo pare potesse esser miglior di questo, perchè, per esser
gli Svizzeri vicini all'Italia, facilmente con ogni piccola cosa si potrà soccorrerli,
e puossi veder buon conto dell'amministrazione del denaro, e andar
porgendo ajuto alla giornata. Il che non saria così se l'impresa si fesse in
mezzo alla Germania, e che più è, saremmo fuora di quel timore ch'era,
se si faceva impresa generale contro Luterani, che la Germania tutta si
unisse contro noi...... Quella parte di Svizzeri ch'avrà più archibusieri,
ancor che sia in minor numero di picche, sarà vittoriosa, perchè si sa ben
quanto gli altri Svizzeri temono e buttano giù le picche, visti gli archibusi.....
</p>

<p>
«Molto mi meraviglio e dolgo ch'a questa tanto santa occasione, tutti li
re, principi e popoli non si muovano a contribuir qualche somma di denari,
e præsertim li signori Veneti, che sono confinanti per più bande a' Luterani;
che se Svizzeri cattolici perdono, la vigilia loro saria la festa di questi»<a class="tag" id="tag507" href="#note507">[507]</a>.
</p>

<p>
Clemente trescava pure con altri, e il Sanga ad esso Aleandro nunzio
apostolico scriveva da Roma il 12 settembre 1531, che il duca di Ferrara cercava
ogni modo di nuocere al papa, e avea fatto saper all'imperatore d'aver
intercette lettere, per le quali il papa a Inghilterra e Francia prometteva
tutto, purchè non si facesse il Concilio. «Il che quanto sia lontano dal vero,
nessuno lo sa meglio di vostra signoria, qual sa in questo l'animo buono di
Sua Santità». Il papa se ne duole coll'imperatore stesso in iscritto, domandando
sieno prodotte le lettere stesse, e non voler aquetarsi benchè l'imperatore
si mostri certissimo della buona intenzione di Sua Santità. «E parli
qui francamente, che mai fu falsità più falsa di questa»<a class="tag" id="tag508" href="#note508">[508]</a>.
</p>

<p>
Alfine Clemente si fissò colla Francia, a' cui dominatori sempre si volsero i
papi nelle loro angustie, chiaminsi Carlo Magno o Napoleone III. Sperando
dunque che Francia lo sorreggerebbe nelle sue ambizioni domestiche, e rimarrebbe
fedele all'antico simbolo, mosse egli stesso a trovar Francesco I. Al
colloquio erasi assegnata Nizza, ma il duca di Savoja ebbe gelosia di lasciarla
occupare da navi pontifizie, ond'egli andò a Marsiglia (1533, 13 ottobre) col
pretesto di condurvi sua nipote Caterina, figlia di Lorenzo De' Medici duca
d'Urbino e di Maddalena de La Tour d'Auvergne, promessa sposa ad Enrico,
secondogenito di Francesco I. Quanto quello di Bologna coll'imperatore, solennissimo
fu il ritrovo davanti a' maggiori dignitarj di Roma e di Francia.
Seduto in eccelso trono, il pontefice ricevette il re, che davanti a lui piegò il
ginocchio, giurogli obbedienza, e gli baciò i piedi, la mano e la stola; il
primogenito del re fu ammesso al medesimo favore; i due più giovani figli
<span class="pagenum" id="Page_372">[372]</span>
baciarongli la mano e i piedi; i soli piedi gli altri della Corte. L'arcivescovo
di Parigi a nome del suo signore professò che il re cristianissimo, come
primogenito della Chiesa, lo riconosceva in tutta umiltà e devozione qual
pontefice e vero vicario di nostro signor Gesù Cristo; lo venerava come
successore di san Pietro, e gli prestava obbedienza e fedeltà; offrendosi a
tutta sua possa per la difesa sua e della santa sede apostolica, al modo che
aveano fatto i suoi predecessori.
</p>

<p>
Ma se il re, tornando da quel congresso, diede severi ordini per «far processi
contro chi fosse convinto del delitto d'eresia che pullula e cresce nella
buona città di Parigi» (10 dicembre 1533), seguitò per altro i consigli della
politica sostenendo la Lega Smalcadica de' Protestanti tedeschi contro Carlo V
imperatore di Germania: vale a dire, puniva chi non andasse alla messa,
favoriva coloro che la messa aveano distrutta.
</p>

<p>
Questo buon re Francesco, il protettore delle lettere, che i palazzi suoi
facea costruire dal Primaticcio, dipingere da Leonardo, fregiare da Benvenuto:
che volle essere armato cavaliere da Bajardo senza paura e senza
taccia, al 21 gennajo 1535 assisteva in Parigi al supplizio di sei Luterani.
Venivano in solenne processione i vescovi, i dottori della Sorbona, i dignitarj,
poi il re a capo scoperto, con una torcia in mano, e dietrogli principi
e principesse e cortigiani. L'arcivescovo portava il Santissimo, pel quale
erano stati costruiti sei altari di riposo; e a canto a ciascuno una forca e un
rogo. Il popolo trasaliva d'insulti e d'impazienza, volendo colle proprie mani
straziare gli infelici condannati; i quali erano avvinti a una trave in bilico,
che calava per tuffarli nella fiamma, e risaliva sinchè questa non consumasse
le corde. Cominciava l'orribile altalena allorchè il re avvicinavasi, ed egli,
giunto a quel posatojo, cedeva la torcia al cardinale di Lorena, prosternavasi
a fare l'adorazione, intanto che si compiva il supplizio de' condannati; poi
ripigliava la torcia e la via. Al termine della quale tenne un discorso contro
la perversa setta, protestando che, se ne sapesse infetto uno de' proprj membri,
lo taglierebbe; se un suo figliuolo, lo sagrificherebbe egli stesso<a class="tag" id="tag509" href="#note509">[509]</a>.
</p>

<p>
E le persecuzioni continuarono un pezzo; e il giugno 1540 un editto da
Fontainebleau ordinava ad ogni balìo o siniscalco, procuratori, avocati del
re di cercare i Luterani, per darli al giudizio delle Corti supreme, altrimenti
perderebbero l'uffizio.
</p>

<p>
Le nazioni non hanno dunque di che rinfacciare l'una l'altra; meglio è
che, disapprovando le violenze d'allora, imparino la tolleranza, tanto predicata
eppur tanto poco ottenuta in questo nostro tempo di sì caldi e sì poco
leali partiti. Noi siamo lieti di trovare che papa Paolo, saputo di que' supplizj,
altamente li disapprovò, benchè da buona intenzione: rammemorando
che Cristo usò più misericordia che rigorosa giustizia; nè doversi
con morte tormentosa far disperare un uomo, che pur potrebbe mutare di
credenze<a class="tag" id="tag510" href="#note510">[510]</a>.
</p>
</div>

<div class="chapter">
<p>
<span class="pagenum" id="Page_377">[377]</span>
</p>

<h2><a id="disc19"></a>
DISCORSO XIX.
<br />
<span class="x-small">IL VALDES.</span>
</h2>

<p>
Allorchè le bande di Carlo V saccheggiarono Roma, e l'Europa era piena
delle oltraggiose miserie ivi sofferte o recate, un giovane spagnuolo dettava
un dialogo, ove suppone che a Valladolid un soldato, reduce da quel misfatto,
s'incontri in un arcidiacono e nel cortigiano Lattanzio, e gliene divisi
le particolarità. Lattanzio non rifina di stupire che un papa faccia guerra,
e guerra contro l'imperatore: tutt'altro essere l'uffizio del vicario di Cristo.
Il soldato risponde che di ciò non prendesi meraviglia in Italia, anzi v'è tenuto
da nulla un papa che non maneggi le armi. Descrivendo poi quell'atroce
catastrofe, nelle particolarità rilieva ciò che reca disonore al clero; il cortigiano
ve lo attizza colle sue suggestioni, e conchiude ammirando i giudizj
di Dio, il quale castigò in tal modo le ribalderie del papa e de' suoi<a class="tag" id="tag511" href="#note511">[511]</a>. Perocchè
della guerra attribuiva la colpa al papa e a Francesco I, scagionandone
Carlo V, lo che adempie pure in un precedente dialogo fra Caronte e Mercurio,
ove dalle anime che arrivano al tragitto d'Acheronte fa raccontare
molti abusi, l'opposizione fra la dottrina cristiana e la pratica, e passando
a scrutinio un teologo, un frate, un vescovo, una donna e così via, mostra
il peggiorarsi della razza umana. Al gusto odierno dee sapere di strano
l'udire Caronte e Mercurio discutere del vangelo: ma le son licenze comuni
a questi dialoghi de' morti.
</p>

<p>
Autore n'era Giovanni Valdes, persona di alta nascita e di molto merito
alla Corte di Spagna.
</p>

<p>
Il tono di quei dialoghi, le accuse prodigate ai pontefici e alla Chiesa indignarono
molti, e il mantovano Baldassar Castiglione, famoso autore del
<i>Cortigiano</i>, che nel 1524 era ito nunzio del papa in Ispagna, e che
morì a Toledo il 1529, si credette in dovere di denunziar severamente
il Valdes al papa e all'imperatore. Lagnossene egli, quasi fosse venuto
meno alla cortesia mostratagli, e avesse condannato il libro senza conoscerlo.
Il Castiglione gli rispondeva una lunga lettera, professando d'avere
denunziato quel libro con piena conoscenza, e perchè vi côlse un mar di
errori e di calunnie contro le cerimonie, le reliquie, la religione stessa.
<span class="pagenum" id="Page_378">[378]</span>
E qui ragionando punto per punto, non gli perdona il dichiarare empietà
che uno dica la messa in peccato. Se un prete è malvagio, se celebra
appena levatosi d'accanto a una donna, forse ciò giustifica il rubare
gli ostensorj e gl'incensieri? Le ricchezze sono bene spese in onor di Dio, e
lo credeano persino i Pagani: ond'è mal gusto quel suo cuculiare le magnificenze
del culto. Nè minor torto ha quando scusa Lutero, e trova bisognasse,
prima di condannarlo, correggersi delle colpe ch'egli rinfacciava. Di rimpatto
il Valdes non v'è obbrobrio che risparmii a Clemente VII, e ciò per discolpare
l'imperatore; quell'imperatore che al papa professava affezione e ossequio,
al tempo stesso che lo lasciava depredare e oltraggiare in tal guisa,
che agli Spagnuoli stessi dolse di quella tragedia. Solo il Valdes esortava
Carlo V a tenere cattivo il papa, e giacchè l'aveva in mano, non perdere sì
propizia occasione di emancipare la cristianità. «Voi dunque, nuovo riformatore
degli ordini e delle cerimonie cristiane, nuovo Licurgo, nuovo conditor
di leggi, correttore de' santissimi concilj approvati, nuovo censore de'
costumi degli uomini, dite che l'imperatore riformi la Chiesa con tener presi
il papa e i cardinali? e che facendolo, oltre al servizio di Dio acquisterà
ancora nel mondo gloria immortale? E volete indurlo a far così empia
azione?....... Ah impudente! ah sacrilego! ah furia infernale!..... E non
temete che Dio mandi il fuoco dal cielo che v'arda?» E qui, ritorcendo l'argomentazione
in invettiva, gli preconizza un san-benito.
</p>

<p>
Non erano materie dove si facesse a credenza; e il Valdes stimò prudente
abbandonare la Spagna, ricoverandosi a Napoli, ove il dominante era
ancora Carlo V, ma i privilegi nazionali teneano in freno il Sant'Uffizio. Il
Llorente, storico dell'Inquisizione parabolano e sempre mal informato come
mostreremo, dice abbandonasse la Spagna perchè condannato d'eresia.
Nol fu mai da vivo: sol dopo morto fu tenuto per capo d'eretici, ma non si
specifica di quali eresie peccasse, e ogni Chiesa dissidente vorrebbe trarlo a
sè, fin gli Antitrinitarj. Quest'è certo ch'egli può stare alla testa de' riformati
italiani. In Napoli fu carezzato, stette segretario del vicerè Toledo, e scrisse
varie opere, fra cui i filologi lodano il dialogo sulle lingue, nel quale fa
da due Italiani e due Spagnuoli discorrerne sulla spiaggia di Napoli.
</p>

<p>
Quivi introdusse i libri di Lutero, di Bucer, degli Anabatisti che avea
conosciuti in Germania, e fece proseliti. Pubblicò un commento delle Epistole
di san Paolo (Venezia 1556) e riflessioni sopra san Matteo e sopra alcuni
salmi, dedicate a Giulia Gonzaga del ramo di Gazzuolo, duchessa di Trajetto
a Fondi, donna di sì famosa bellezza che Solimano granturco desiderò vederla,
e mandò il terribile Ariadeno Barbarossa per rapirla, al che poco
mancò riuscisse mentr'ella stava a Fondi con papa Leone<a class="tag" id="tag512" href="#note512">[512]</a>. Dopo vedova
del famoso Vespasiano, essa adottò per impresa un amaranto e il motto <i>Non
moritura</i>; e passata a Napoli nel 1537 per certi litigi, in casa sua teneva
un circolo, ove disputavasi di materie religiose. Del Valdes citasi pure un
<span class="pagenum" id="Page_379">[379]</span>
«Avviso sopra gl'interpreti della santa scrittura», ove sostiene che noi
fummo giustificati per la passione di Cristo, e che possiamo conoscere con
certezza la nostra santificazione.
</p>

<p>
Nel catalogo dei libri proibiti pubblicato da monsignor Della Casa è notato
<i>Il modo di tenere nell'insegnare e nel predicare al principio della religione
cristiana, libriccino il qual è solamente di tredici carte in ottavo</i>;
e il Vergerio, postillando esso catalogo, attribuisce quell'opuscolo al Valdes,
e non rifina di lodarlo, facendo le meraviglie che si riprovi chi predica
Cristo sinceramente e prudentemente, mentre si tollerano e lodano le
sguajatezze del Barletta, tutto buffonerie ed empietà.
</p>

<p>
L'opera capitale del Valdes è quella stampata a Basilea nel 1550, col
titolo <i>Le cento et dieci divine considerationi del signor Giovanni Valdessa;
nelle quali si ragiona delle cose più utili, più necessarie et più
perfette della cristiana professione</i>. Nella prefazione, Celio Secondo Curione
«servo di Gesù Cristo, a tutti quelli i quali sono santificati da Dio
Padre, e salvati e chiamati da Gesù Cristo nostro Signore» augura: «la
misericordia, la pace et la carità di Dio vi sia moltiplicata». E comincia:
«Ecco fratelli, noi vi diamo non le Cento novelle del Boccaccio, ma le
<i>Cento e dieci considerazioni</i> del Valdesio, e di quanta importanza sieno
vengo a dichiararvi».
</p>

<p>
E continua che «de' molti i quali scrisser delle cose cristiane, chi meglio
e più saldamente e più divinamente il fece è Giovanni Valdesio, dopo gli
apostoli ed evangelisti». Esaltandone i pregi, professa che di questo
grande e celeste tesoro siamo tutti debitori a monsignor Pietro Vergerio,
come stromento della divina provvidenza in farlo stampare, acciò da tutti
potesse essere veduto e posseduto. «Egli, venendo d'Italia, e lasciando il finto
vescovato per venire al vero apostolato, al quale era chiamato da Cristo,
portò seco di molte belle composizioni, e fece come si suol fare quando, o
per incendio della casa propria o per sacco e sterminio di qualche città, dove
ogni uno scampa le più care e più preziose cose ch'egli si trova in casa:
così il nostro Vergerio, non avendo cosa più cara che la gloria del Signor
Nostro Gesù Cristo, ne recò seco di quelle cose le quali ad illustrarle ed allargarle
servir potevano». Soggiunge che fu dallo spagnuolo, da persona
degna in lingua italiana tradotto. Del Valdes racconta che «non seguitò molto
la Corte dopo che gli fu rivelato Cristo, ma se ne stette in Italia, e fece la
maggior parte della vita sua a Napoli, dove, con la soavità della dottrina e
con la santità della vita guadagnò molti discepoli a Cristo, e massime fra
gentiluomini e cavalieri, e alcune signore lodatissime. Pareva che costui
fosse da Dio dato per dottore e pastore di persone nobili e illustri; ha dato
lume ad alcuni de' più famosi predicatori d'Italia..... Morse in Napoli circa
l'anno 1540, lasciando altre belle e pie composizioni, le quali per opera del
Vergerio, com'io spero, sarannovi comunicate».
</p>

<p>
<span class="pagenum" id="Page_380">[380]</span>
Cominciò di quel tempo a correre per Italia un opuscolo, intitolato del
<i>Benefizio della morte di Cristo</i>, senza nome «acciocchè più la cosa vi muova
che l'autorità dell'autore». Sul qual autore faremo indagini altrove; qui basti
dire che a moltissimi fu attribuito; e ch'è uno de' libri di più bizzarra fortuna,
talchè potrebbe prendersi a simbolo delle vicende della Riforma in
Italia. Dato fuori nel 1542; stampato poco dopo; diffuso, dicono, a quarantamila
esemplari, si riuscì a sopprimerlo a segno, da più non trovarsene
esemplare; lo Schölhorn e il Gerdes, tanto solleciti raccoglitori in questo
genere, nol seppero rinvenire; Mac Crie, Mac Aulay, Ranke lo dichiararono
irreparabilmente perduto. Ma nel 1774 un tal dottore Antonio Ferrario di
Napoli ne avea deposto un esemplare nel collegio di San Giovanni in Cambridge,
con uno della traduzione francese del 1552. Ivi testè fu ritrovato;
indi un altro nel 1857 nel collegio medesimo, ch'era appartenuto a Laura
Ubaldina, poi al vescovo Moore, poi a re Giorgio I, il quale lo donò ad essa biblioteca.
Una traduzione in croato, edita il 1563, era stata dal celebre filologo
Kopitar donata alla biblioteca di Lubiana, dove giace pure un esemplare
dell'italiano. Se l'essersi distrutte tutte le copie dell'italiano può darci argomento
della potenza dell'Inquisizione, è inesplicabile che non si facessero
più ristampe nemmanco delle traduzioni, talchè d'esse pure v'avea tanta
rarità, finchè il reverendo Ayre riprodusse nel 1847 la versione inglese,
sulla quale si fece una versione italiana, stampata a Pisa nel 1849, ed una
migliore colla data di Firenze; poi scopertosi l'originale, fu diffuso dalla
società biblica e si venne così a conoscerlo ed a parlarsene<a class="tag" id="tag513" href="#note513">[513]</a>.
</p>

<p>
È un opuscolo in buon italiano, dove è asserito che, avendo Cristo
versato il sangue per la salvezza nostra, noi non dobbiamo dubitare di questa,
anzi conservare la massima tranquillità. S'appoggia ad autorità antiche per
affermare che coloro, i quali rivolgono le anime a Gesù Crocifisso, e si affidano
per mezzo di esso a Colui che non può ingannare, sono liberati d'ogni
male, e godono il perdono di tutte le colpe.
</p>

<p>
Il peccato originale (insegna) fu causa de' nostri mali, ma non li conoscevamo
sin quando non fu data la legge. Il primo ufficio di questa fu appunto
far conoscere il peccato; il secondo ingrandire il peccato, vietando la concupiscenza;
il terzo dimostrare lo sdegno di Dio a coloro che non osservano la
legge; il quarto incutere timore all'uomo; il quinto costringerlo a rivolgersi
a Gesù Cristo, dal quale unicamente dipendono la remissione de' peccati, la
giustificazione e tutta la salute nostra. Se il solo peccato d'Adamo bastò, senza
colpa nostra, a rendere peccatori noi tutti, a più forte ragione la giustizia di
Cristo avrà forza di renderci tutti giusti e figli della Grazia, senza cooperazione
nostra: la quale non può essere buona se prima noi stessi non siamo
divenuti buoni. Iddio avendo già punito ogni peccato nel Figliuolo suo dilettissimo,
ha conceduto al genere umano generale perdono, e ne gode chiunque
creda al Vangelo. Da Cristo solo deve dunque ciascuno riconoscere la propria
<span class="pagenum" id="Page_381">[381]</span>
salvezza, in lui solo confidare, non nelle opere proprie. Questa santa confidenza
entra nei cuori nostri per opera dello Spirito Santo, il quale ci si
comunica mediante la fede; e la fede non viene mai senza l'amore di Dio.
Laonde ci sentiamo mossi da lieto e operoso ardore a fare azioni buone, sentiamo
forza di eseguirle, e di soffrire tutto per amore e gloria del nostro
Padre misericordioso.
</p>

<p>
«Per le cose dette (prosegue) si può intendere chiaramente che il pio cristiano
non ha da dubitare della remissione de' suoi peccati, nè della grazia di
Dio: nondimeno per maggior soddisfazione del lettore voglio scrivere alcune
autorità de' dottori santi, i quali confermano questa verità». E qui adduce
numerosissime autorità; indi ripiglia: «Nessuno però creda coi falsi cristiani,
i quali degradano di costumi, che la vera fede consista nel credere la storia
di Gesù Cristo come si crede quella di Cesare e Alessandro, o come i Turchi
credono al Corano. Fede siffatta non rinnuova il cuore, nè lo riscalda dell'amor
di Dio, nè produce le buone opere e i cambiamenti di vita, che
provengono solo dalla fede vera, la quale è un'operazione di Dio entro di
noi. La fede giustificante è simile a fiamma che non può non tramandare
luce; così essa non può bruciare il peccato senza il concorso delle opere.
E come, vedendo una fiamma che non mandi luce, riconosciamo essere falsa
e dipinta, così quando in alcuno non vediamo la luce delle buone opere diciamo
che non ha quella vera fede ispirata da Dio<a class="tag" id="tag514" href="#note514">[514]</a>.
</p>

<p>
«Che se ci prende diffidenza, ricorriamo al sangue di Gesù Cristo, sparso per
noi sulla croce, e distribuito nell'ultima cena sotto l'ombra d'un sacramento
augustissimo. Chi s'accosta a questo senza fede nè carità, non credendo che
quel corpo del Signore è vita e purgazione di tutti i peccati, fa Gesù Cristo
mentitore, calpesta il figliuolo di Dio, e stima non essere nulla meglio che
una cosa comune e terrena, il sangue del Testamento, pel quale fu giustificato.
E però il Cristiano, quando comincia a dubitare se abbia o no ricevuto
il perdono, quando lo rimorde la dubbiosa coscienza, ricorra a questo
divino sacramento, che gli assicura il perdono di tutti i misfatti.
</p>

<p>
«Sant'Agostino costuma chiamare questo divinissimo sacramento vincolo
di carità e mistero d'unità, e dice che, chi riceve il mistero dell'unità, e non
conserva il vincolo della pace, non riceve il mistero per sè ma una testimonianza
contro di sè. Adunque abbiamo a sapere intendere che il Signore
ordinò questo sacramento, non solo per renderci sicuri della remissione dei
peccati, ma ancora per infiammarci alla pace, all'unione e carità fraterna.
Perocchè in questo sacramento il Signore ci fa partecipare del suo corpo in
modo, ch'e' diviene una cosa medesima con noi, e noi con lui. E com'egli
ha un solo corpo del quale ci fa partecipi, così noi, per tale partecipazione,
diveniamo un sol corpo fra noi. Questa unione è raffigurata dal pane nel
sacramento, formato di molti grani, misti e impastati insieme in guisa, che
l'uno non può dall'altro discernersi. Parimenti noi tutti dobbiamo essere
<span class="pagenum" id="Page_382">[382]</span>
congiunti in tale accordo di spirito, che niuna divisione possa insinuarsi tra
noi. Adunque, ricevendo la santissima comunione, dobbiamo ritenere nell'animo
che tutti siamo incorporati in Cristo, e tutti membri d'un medesimo
corpo; membri, dico, di Cristo, in maniera che non possiamo più offendere,
nè infamare, nè vilipendere alcuno de' nostri fratelli, senza offendere,
infamare, vilipendere il nostro capo Gesù Cristo; nè tenere discordia con qualunque
de' nostri fratelli, senza essere in opposizione con lui. Così non possiamo
amare lui se non amiamo i nostri fratelli. Dobbiamo prepararci al
divin sacramento eccitando gli animi nostri ad un amor fervente riguardo
al nostro prossimo. Qual maggiore stimolo ad amarci che il vedere Gesù
Cristo, non solo col dare se stesso a noi, allettarci a dare noi stessi per gli
altri, ma comunicandosi esso a tutti noi, fare sì che noi diventiamo con lui
tutt'una cosa?»
</p>

<p>
Conchiude raccomandando la comunione frequente, e così la preghiera, la
fiducia nella predestinazione, per quanto il demonio ci tenti per levarcela, e
per farci credere che, se per fragilità cadiamo in peccato, noi diveniamo vasi
d'ira e dimenticati dallo Spirito Santo. Sant'Agostino dice: Niun de' santi è
senza peccato; nè perciò cessa d'essere santo se con affetto ritiene la santità.
È gran cecità l'accusare i Cristiani di presuntuosi se si vantano di possedere
lo Spirito Santo; anzi senza questo vanto non sarebbero veri cristiani. Il
timore servile sgomenta i reprobi; ma l'amore filiale conforta gli eletti colla
fiducia che Dio, per sua misericordia, li manterrà nello stato felice ove gli
ha posti, e che i suoi peccati gli furono gratuitamente rimessi.
</p>

<p>
«Noi siam giunti al fine di questi nostri ragionamenti, ne' quali, il nostro
principale intento è stato di celebrare e magnificare, secondo le nostre
piccole forze, il beneficio stupendo che ha ricevuto il Cristiano da Gesù
Cristo crocifisso: e dimostrare che la fede per sè stessa giustifica, cioè che
Dio riceve per giusti tutti quelli che veramente credono Gesù Cristo avere
soddisfatto ai loro peccati: benchè, siccome la luce non è separabile dalla
fiamma che per se sola abbrucia, così le buone opere non si possino separare
dalla fede che per se sola giustifica. Questa santissima dottrina, la quale
esalta Gesù Cristo ed abbassa la superbia umana, fu e sarà sempre oppugnata
dalli Cristiani, che hanno gli animi ebri. Ma beato colui il quale, imitando
san Paolo che si spoglia di tutte le sue proprie giustificazioni, nè vuole
altra giustizia che quella di Cristo, della quale vestito, potrà comparire sicurissimamente
nel cospetto di Dio, e riceverà da lui la benedizione e l'eredità
del cielo e della terra insieme col suo unigenito figliuolo Gesù Cristo,
nostro Signore, al quale sia gloria in sempiterno, amen».
</p>

<p>
L'opera fu da principio accettata come di retto sentire, e la sua tanta diffusione
attribuiscono a persone pie, al Flaminio, ai cardinali Morone e Polo,
a monsignor Carnesecchi. Poco si tardò ad avvertirne gli errori; ma su quel
punto della giustificazione non erano ben d'accordo neppure i Cattolici, atteso
<span class="pagenum" id="Page_383">[383]</span>
che gran parte della disputa consisteva in parole, e, come dice Bossuet,
v'aveva una mala intelligenza, anzichè vi fosse difficoltà in tal quistione.....
Chi di noi (soggiunge) non ha sempre creduto e insegnato che Gesù Cristo
soddisfece soprabbondantemente per gli uomini, e che il Padre eterno,
contento di questa soddisfazione del Figlio, ci tratterà favorevolmente come
se noi medesimi avessimo soddisfatto alla sua giustizia? Se vuol dirsi ciò
solo quando si dice che la giustizia di Gesù Cristo ci è imputata, è cosa
fuori di dubbio, e non valea la pena di turbare l'universo, nè chiamarsi
riformatori per una dottrina così nota e confessata»<a class="tag" id="tag515" href="#note515">[515]</a>.
</p>

<p>
Or bene, questo libretto fu attribuito al Valdes, e più generalmente alla
scuola ch'egli formò a Napoli. Perocchè colà egli nella allegra e pittoresca
sua casa a Chiaja raccoglieva il fior della nobiltà napoletana, persone distinte
per talenti, e signore quali la Gonzaga ora detta, donna Maria
Brizeño, donna Costanza d'Avalos, donna Isabella Manriquez; e da esso
derivarono i principali promulgatori della riforma, come l'Ochino, il
Vermiglio, il Carnesecchi. Al qual ultimo, Jacobo Bonfadio scriveva poi<a class="tag" id="tag516" href="#note516">[516]</a>:
«Dove andremo noi, poichè il signor Valdes è morto? È questa certo gran
perdita e a noi e al mondo; perchè Valdes era un de' rari uomini di Europa,
e quei scritti ch'egli ha lasciato sopra le epistole di san Paolo e i salmi
di David ne faranno pienissima fede. Era senza dubbio ne' fatti, nelle parole
e in tutti i suoi consigli un compiuto uomo: reggeva con una particella
dell'animo il corpo suo debole e magro: con la maggior parte e col puro
intelletto quasi come fuor del corpo stava sempre sollevato alla contemplazione
della verità e delle cose divine. Mi condoglio con monsignor Marcantonio
Flaminio, perch'egli più che ogni altro l'amava ed ammirava. A me
pare sino, quando tanti beni e tante lettere e virtù sono unite in un animo,
che faccian guerra al corpo, e cerchino quanto più tosto possano di salire,
insieme con l'animo, alla stanza ond'egli è sceso».
</p>

<p>
E generale fu il compianto per la morte di questo bel ingegno, del quale
un poeta cantava:
</p>

<div class="poem">
<p><i>Valdesio ispanus scriptore superbiat orbis</i><a class="tag" id="tag517" href="#note517">[517]</a>.</p>
</div>

<p>
Il Caracciolo, frate domenicano, che lasciò una vita manoscritta di Paolo IV,
di cui molto faremo uso, riferisce: «Accadde nel 1535 che con Carlo V venne
un detto Giovanni Valdes, nobile spagnuolo ma altrettanto perfido eretico.
Era costui (mi disse il cardinale Monreale che se lo ricordava) di bell'aspetto
e di dolcissime maniere, e di un parlare soave e attrattivo: faceva professione
di lingue e di sante scritture: s'annidò in Napoli e in Terra di Lavoro. Di
costui furono tre i principali discepoli: frà Pietro Vermiglio, canonico regolare
ed abate di san Pietro d'Ara: frà Bernardino Ochino da Siena, e
Marcantonio Flaminio, tutti e tre letterati principalmente nelle lingue e
nelle lettere umane. Ora costoro, mentre furono in Napoli, per fare brigata
maggiore di discepoli s'erano divisi in diversi pulpiti di scrittura santa: il
<span class="pagenum" id="Page_384">[384]</span>
Vermiglio in San Pietro d'Ara leggeva l'epistole di san Paolo..... il Valdes
leggeva in sua casa l'istesse epistole.... I nostri Padri scoprirono l'eresie in
Napoli, essendo il nostro ordine acerbo persecutor dell'eresie, e che fa professione
di difendere la fede cattolica. Il modo con che furono dai nostri
scoperti, s'ha da sapere che Raniero Gualanda e Antonio Capponi, per la
pratica che ebbero con Valdes e Ochino furono a pericolo anch'essi incautamente
di essere macchiati un poco di quella pece. Ma perchè si confessavano
dai Padri nostri in San Paolo, però i nostri che ne stavano sospetti si
fecero riferire da loro tutto ciò che intendevano da quegli occulti eretici. In
questo modo vennero a conoscere i nostri il mal seme che coloro seminavano,
e le secrete conventicole d'uomini e di donne che facevano. Le quali
da loro scoperte, e scritte al cardinale Teatino (Caraffa) in Roma, se ne fuggirono
tutti di Napoli...... In Napoli se ne appestarono tanti, e particolarmente
molti maestri di scuola che arrivarono al numero di tremila, come
si riconobbe poi quando si ritrattarono.
</p>

<p>
«Il seme diffuso dall'Ochino fu coltivato da G. A. Mollio di Montalcino, e
da frate Angelo francescano, confessore del vicerè, e da Lorenzo Romano,
siciliano. Questi dapprima diffuse le sue opinioni sponendo i salmi e l'epistole
di san Paolo, e diffondendo il <i>Benefizio di Cristo</i>, ma poi confessò i
suoi falli al cardinale Caraffa, che l'indusse a palesar molte persone, anche
di gran qualità, e far ritrattazione pubblica nelle cattedrali di Napoli e di
Caserta».
</p>

<p>
Qual fosse la dottrina del Valdes non è ben chiaro: i Sociniani vorrebbero
trarlo a sè, ma pare avesse sulla Trinità opinioni sue particolari. Nella biblioteca
degli Antitrinitarj leggesi: <i>De Jo. Valdesio quid dicendum? Qui
scriptis publicis suæ eruditionis specimina nobis relinquens, scribit se
de Deo ejusque Filio nihil aliud scire, quam quod unus sit Deus altissimus
Christi Pater: et unus dominus noster Jesus Christus ejus filius,
qui conceptus est in utero virginis; unus et amborum spiritus</i>. Nelle lettere
di Teodoro Beza troviamo che un ministro della Chiesa francese di
Embden fu imputato d'aver fatto tradurre le <i>Considerazioni</i> del Valdes, folte
di bestemmie contro la parola di Dio, senza le note che v'erano apposte nell'edizione
di Lione. E avendo egli risposto che non v'avea bestemmie, e
che la pietà del Valdes dovea potersi lodare non meno ad Embden che a
Zurigo, a Basilea, a Ginevra, gli fu replicato che quest'opera avea fatto
assai male alla chiesa di Napoli; che di là l'Ochino aveva attinto le fantasie
che lo perdettero; e che molte persone, le quali prima aveano lodato le <i>Considerazioni</i>,
cambiaron opinione dopochè le ebbero meditate, e il librajo
che le stampò a Lione se ne pentì e ne chiese perdono a Calvino<a class="tag" id="tag518" href="#note518">[518]</a>.
</p>

<p>
Fatto è che molti diedero ascolto al Valdes, ma Nicola Balbani<a class="tag" id="tag519" href="#note519">[519]</a>, che fu
ministro della chiesa italiana a Ginevra, riferisce che, dei convertiti alla
riforma in Napoli, la più parte s'accontentavano d'accettare il dogma della
<span class="pagenum" id="Page_385">[385]</span>
giustificazione, riprovavano alcune superstizioni, pure non lasciavano la
messa e il resto: quando perseguitati, abjurarono: alcuni furono uccisi
come relapsi, fra cui il Caserta che aveva convertito Galeazzo Caracciolo.
</p>

<p>
Di quest'ultimo, come degli altri nominati nel presente capitolo avremo
a dire ampiamente.
</p>
</div>

<div class="chapter">
<p>
<span class="pagenum" id="Page_387">[387]</span>
</p>

<h2><a id="disc20"></a>
DISCORSO XX.
<br />
<span class="x-small">PRIMI RIFORMATI ITALIANI. PIETÀ SOSPETTA. MICHELANGELO. IL FLAMINIO.
IL CARDINAL POLO. VITTORIA COLONNA.</span>
</h2>

<p>
Di mezzo alle gravi sventure politiche, nelle quali perdeva l'indipendenza
e ad altre naturali che venivano ad esacerbarle<a class="tag" id="tag520" href="#note520">[520]</a>, l'Italia si sentì minacciata
d'una ancor più grave, qual era di andar divisa negli articoli di fede.
</p>

<p>
Ci siamo chiariti come qui prima che altrove si svolgesse il seme delle
protesta religiosa, tra per meditazione di pensanti, tra per arguzia di letterati,
tra per esagerazione di pietà. E appunto i nostri riformatori potrebbero
distinguersi in tre categorie. Gli uni che, per passione degli studj e
abbagliamento de' classici, attribuivano a questi un'autorità eguale o simile
a quella della Bibbia e de' santi padri; volendo emancipata la ragione umana,
non le tolleravano neppur i vincoli della fede, o distinguevano un ordine
di verità secondo la religione, uno secondo la filosofia; o pretendevano
questa con quella conciliare mediante l'ecclettismo che, in fatto di fede, rasenta
l'incredulità.
</p>

<p>
Altri, vedendo la depravazione insinuatasi nella Chiesa di Dio, e gli ecclesiastici
tuffarsi in cure secolaresche, dal riprovare l'abuso passavano a censurare
la Chiesa, fino a reluttare all'autorità di questa, che unica ha il diritto
di riformare.
</p>

<p>
Altri, ritirandosi dal mondo contaminato, si esaltavano nella penitenza,
e pregavano che Dio la infliggesse alla Chiesa tutta. Un'ortodossia rigorosa,
capace di tanto odio quanto amore, arriva a non comprendere ciò
che per poco si scosti dalla fede. Una esagerata preoccupazione morale, la
passionata credenza alla giustizia di Dio portano a una vita cupamente
austera, scevera d'ogni dilettamento, e tra mortificazioni poco proprie della
stirpe umana, e ancor meno della italiana. Di questi già avemmo il tipo
ne' discepoli del Savonarola, che, pur disapprovando molto nella Chiesa, arrestavansi
davanti alle decisioni e all'organica venerazione di essa. Pietro
Paolo Boscoli, uno de' siffatti, per congiura di Stato condannato a morte in
Firenze, ebbe a se Luca della Robbia, grave letterato, e gli commise di
<span class="pagenum" id="Page_388">[388]</span>
dire ad un certo loro amico, abbandonasse le umane lettere che gonfiano
il cervello, e si convertisse tutto agli studj e alla disciplina della cristiana
filosofia. <span class="smcap">Nardi</span>.
</p>

<p>
Dagli eccessi della pietà, o dagli ardimenti del pensiero che, interpreta sì,
ma accetta il dogma esposto dalla Chiesa, corre gran distanza alla rivolta
della ragione individuale e mutevole contro la credenza universale ed inalterabile,
nè i nostri spingeano il desiderio di riformare sino al proposito
di distruggere.
</p>

<p>
A dir vero, nella libertà con cui qui si disapprovava la romana curia,
svampavano quelle stizze, che represse ingagliardiscono; e la vicinanza faceva
che, coi traviamenti delle persone non si confondesse la santità delle
istituzioni. Mentre i Tedeschi invidiavano a noi il papato come fonte di ricchezza
e di potere, i nostri s'accorgevano che esso conservava all'Italia quell'importanza,
che sotto ogni altro conto smarriva, e che qua attirava persone,
affari, denaro. Tutti i principi, tutte le case magnatizie tenevano uno o più
de' lor membri nel Sacro Collegio o nelle prelature, i quali e godevano
pingui prebende, considerate come appannaggi de' cadetti d'illustri famiglie,
ed esercitavano autorità come legati, nunzj, protettori de' regni, elettori
del papa. Gli artisti aveano dalla devozione i principali loro esercizj,
nelle chiese, ne' conventi. I letterati si chiamavano riconoscenti ai papi e
ai cardinali, che li prendevano per secretarj o clienti. Le classi inferiori
non erano state guaste dal rinato paganesimo, nè il raziocinio, limitato fra
gli scienziati, sovvertiva le coscienze popolari. Poi, se Lutero avrebbe potuto
sopra le profonde convinzioni di Dante, qual presa poteva avere fra i
contemporanei dell'Ariosto che ride di tutto; ride dei dogmi come e più di
Lutero?
</p>

<p>
Quante famiglie si onoravano d'aver dato prelati, e papi, e fino qualche
santo alla Chiesa! stando solo alla Toscana, di nobili case usciano i sette
fondatori dell'Ordine de' Serviti: Buonfigliuolo Monaldi, Buonagiunta Manetti,
Manetto dell'Antella, Amadio Amidei, Uguccione Uguccioni, Sostegno
Sostegni, Alessio Falconieri. I Ricci gloriavansi di santa Caterina;
gli Orsini di sant'Andrea; i Falconieri delle beate Giuliana e Carissima; i
Pazzi di santa Maddalena; i conti Guidi del beato Carlo; i Soderini della
beata Giovanna; i Vespignano del beato Giovanni; del beato Ubaldo gli
Adimari; i della Rena di Certaldo della beata Giulia; i Gambacurta di Pisa
del beato Pietro, e via discorrete. Fuori di là, i Latiozi di Forlì aveano avuto
il beato Pellegrino; i Malatesta di Pesaro la beata Michelina; i Borromeo
di Padova santa Giustina; poi seguivano tutte le famiglie papali; poi, dove
la storia venisse meno, supplivasi con tradizioni e sino con favole, quasi
non s'avesse per casata insigne quella cui mancasse un santo. E per vero,
qual più bel titolo di nobiltà che il contare fra gli antenati eroi da paradiso?
e qual empietà il disperdere e profanare que' vanti e quegli avanzi degli
<span class="pagenum" id="Page_389">[389]</span>
avi! Il culto delle memorie non si rinega dalle nazioni, se non quando
siano rese imbecilli dall'intrigo e dalla rivoluzione.
</p>

<p>
Ciò svogliava in generale gli Italiani dal buttarsi alla riforma. E poichè
la grandezza maggiore, la potenza, la ricchezza all'Italia è sempre venuta
dall'esser sede di que' pontefici, ai quali appunto si intimava guerra, l'interesse
che vi spingeva i forestieri ne disamorava i nostri, che aveano anzi
a indispettirsi contro questo Lutero, il quale accanniva le genti germaniche
contro l'Italia, maestra e vittima de' compatrioti di lui.
</p>

<p>
Di queste ragioni umane si ammantò la grazia che Dio concedette al paese
nostro di non unire, a tant'altre organiche divisioni, anche quella delle
credenze e del culto.
</p>

<p>
Però l'Italia rimaneva ancora conquassata dalle intraprese dei tirannelli
contro i popoli, per le quali i principati quasi da per tutto si erano sostituiti
al governo dei più. La lotta non era finita allorchè cominciò a predicarsi la
Riforma; e pel consenso che hanno fra loro le proteste contro l'autorità,
poteva credersi che i reluttanti, e sopratutto i profughi, si alleerebbero coi
dissenzienti, e cercherebbero introdurne le idee in patria. Viepiù poteano
esservi spinti i Toscani, i cui oppressori temporali erano pontefici e cardinali;
e i Romani, troppo spesso incapricciati di far dispetto al loro sovrano.
Potevano così complicarsi la religiosa colla quistione politica; e ricondurre
que' sciagurati momenti, ove un paese rimane governato da' suoi fuorusciti.
</p>

<p>
Nulla avvenne di ciò: e per quanto noi abbiam in altro luogo<a class="tag" id="tag521" href="#note521">[521]</a> esaminato
partitamente i maneggi de' rifuggiti, non incontrammo ombra di
quest'alleanza.
</p>

<p>
Ma se l'amore delle novità non invase nè le plebi, nè i principi, e se
quelli che si brigavano di regolare la propria fede erano pochissimi a fronte
di coloro che ne usavano e ne viveano senza punto analizzarla, erra chi
crede che la Riforma non abbia fra le Alpi avuto ed estensione, e conseguenze
civili e politiche.
</p>

<p>
Se non che, mentre in Germania fu partito de' principi, in Francia partito
de' nobili, in Italia fu principalmente da letterati. Dopo che la protesta
fu formulata in Germania, la estesa reputazione de' dotti italiani fece che
i novatori forestieri ne sollecitassero l'adesione, e cercassero qui divulgare
le loro scritture, mentre la vivacità degli ingegni nostrali inuzzoliva delle
nuove predicazioni. Alcuni di qua si tenevano in corrispondenza coi dotti
tedeschi; e i cardinali Bembo e Sadoleto carteggiavano coll'erudito Melantone,
il principale apostolo di Lutero, amante la pace e mediatore, ma senza
iniziativa. Gli studenti tedeschi che qui, e principalmente a Padova e a
Siena<a class="tag" id="tag522" href="#note522">[522]</a> venivano a raffinarsi, e i nostri che s'addottrinavano nelle Università
germaniche, servivano a trasmettere le nuove dottrine.
</p>

<p>
Fin dal 1520 Burcardo Scenk, gentiluomo alemanno, scriveva a Spalatino,
cappellano dell'elettore di Sassonia, che Lutero godeva stima a Venezia e ne
<span class="pagenum" id="Page_390">[390]</span>
correano i libri, malgrado il divieto del patriarca; che il senato penò a permettere
vi si pubblicasse dai pulpiti la scomunica contro l'eresiarca, e solo
dopo uscito di chiesa il popolo<a class="tag" id="tag523" href="#note523">[523]</a>. Lutero stesso per lettere felicitavasi che
tanti di quella città avessero accolto la parola di Dio<a class="tag" id="tag524" href="#note524">[524]</a>, e teneva corrispondenza
col dotto Giacomo Ziegler, che fervorosamente s'adoprava a diffondervi
le innovazioni. Di là erano diretti esortamenti a Melantone perchè
non tentennasse nella fede, nè tradisse l'aspettazione degli Italiani<a class="tag" id="tag525" href="#note525">[525]</a>.
</p>

<p>
A Venezia si ristamparono la spiegazione del <i>Pater</i> di Lutero, anonima;
i <i>Luoghi comuni</i> di Melantone, col titolo di <i>Principj della teologia di Ippolito
da Terranegra</i>. Perocchè i falsi nomi erano un artifizio d'eludere le
ricerche; e il Commento sui salmi di Bucer apparve sotto il nome d'Arezio
Felino, le opere di Zuinglio sotto quello di Coritio Pogelio, o di Abideno
Corallo; così Postel s'intitolava Helia Pandoches: Giulio da Milano trasformavasi
in Girolamo Savonese: anzi il Commento di Lutero sull'epistola ai
Romani e il Trattato della giustificazione si diedero per opere del cardinale
Fregoso. Questi mascheramenti eludevano la vigilanza; altre opere giungevano
entro botti di vin di Borgogna o di Tokai, o in balle di panni e
cotonerie. Francesco Calvi, di Menaggio sul lago di Como, donde il suo
cognome di Minicius, e ch'era stato anche tipografo apostolico, teneva bottega
di libri a Pavia, e ito a cercare dal Froben di Basilea le opere di
Lutero, le propalò in Lombardia.
</p>

<p>
Che fin dalle prime fossero accolte in Italia le dottrine nuove ce n'è altro
testimonio Martino Bucer, il quale tradusse dal tedesco in latino le postille
di Lutero, e stampate nel 1526 a Basilea, le dedicò ai fratelli italiani. Ma
Bucer repudiava la consustanziazione, accettata da Lutero, sicchè alterò varj
passi: di che altamente irritato, Lutero l'assalse con ogni peggiore ingiuria,
talchè quel mite ristampò a parte i passi genuini, e v'aggiunse esse lettere
di Lutero.
</p>

<p>
Il qual Lutero scriveva a Baldassare Altieri, veneziano e secretario dell'ambasciadore
d'Inghilterra, si guardasse dalle dottrine di Bucer, di Bullinger,
di Pellicano, di altri intorno alla eucaristia, come da pestilenziale
eresia; e interrogato dai nostri sopra la presenza reale, anatemizzava Zuinglio
ed Ecolampadio, «dottori contagiosi e falsi profeti». Bucer, inclinato alla
pace, dirizzò una lunga lettera «agli Italiani fratelli che invocano Cristo
con pura fede a Bologna e a Modena, venerandi e carissimi», congratulandosi
che ogni giorno avanzassero nella cognizione di Cristo, e a sempre nuovi
la partecipassero; gli duole siano nati dissensi fra loro intorno all'eucaristia:
stiano contenti di sapere che si pascono della carne e del sangue di
Cristo, cioè in Cristo vivono più pienamente, e in sè vivo il sentono viepiù.
E qui spiega la quistione nata su tal punto, concludendo di ricevere quei
simboli con pietà, non offenderli con curiose e profane disquisizioni, dalle
quali confida guariti anche i Tedeschi<a class="tag" id="tag526" href="#note526">[526]</a>.
</p>

<p>
<span class="pagenum" id="Page_391">[391]</span>
Si ha una lettera, che alcuni nostri da Bologna, nel 1533, scrissero al
signor di Planitz, ambasciadore del duca di Sassonia all'imperatore, attestando
di approvare la Chiesa protestante, e d'insistere pel Concilio<a class="tag" id="tag527" href="#note527">[527]</a>.
L'anno stesso stampavasi in italiano il <i>libro</i> di Lutero dell'emendazione e
correzione dello stato cristiano.
</p>

<p>
La bolla di Clemente VII, del 15 gennajo 1530, deplora che in diverse
parti d'Italia avesse attecchito la pestifera eresia di Lutero, non solo tra persone
secolari, ma anche ecclesiastiche e tra regolari, mendicanti o no, a
segno che alcuni con discorsi, e fino con pubbliche prediche infettavano
altri. Pertanto autorizza gli inquisitori domenicani a procedere contro costoro,
ed anche Carmelitani o d'altri Ordini mendicanti: possano istituire
vicarj e comissarj abili, purchè di trent'anni; ed essi e questi possano assolvere
i ravveduti. Maggiori privilegi concede ai Crociati, che dagli inquisitori
s'erano istituiti ne' varj luoghi per averne ajuto e consiglio.
</p>

<p>
Paolo III, con bolla del 14 gennajo 1542, confermava questi provedimenti
informato che a Bologna, a Milano e in altri luoghi v'avea secolari e
religiosi, che allegavano indulti e privilegi per tenersi immuni dalla giurisdizione
degli inquisitori, e così proporre e disputare pubblicamente proposizioni
scandalose, erronee e talvolta ereticali, con iscandalo e pericolo.
</p>

<p>
Già abbiamo veduto come il cardinale Sadoleto si lagnasse della defezione
degli spiriti: e il cardinale Caraffa dichiarasse a Paolo III che l'eresia
luterana aveva infettato l'Italia, e sedotto non solo persone di Stato, ma molti
del clero. Più ancora significano le baldanzose speranze di alcuni apostati.
</p>

<p>
Egidio Della Porta, d'illustre famiglia comasca e frate agostiniano in patria,
l'11 dicembre 1525 a Zuinglio «egregio soldato di Cristo, e venerando
come padre», mandava: «Da un pezzo io desiderava scriverti, ma n'ebbi
vergogna. Or mi rimprovero questa pusillanimità, pensando che Cristo
istesso senza distinzione riceve anche i più umili. Come Paolo, dopo percosso,
udì il Signore comandargli di visitare Anania e ricevere i consigli
suoi, così, se io non sarò Paolo, sii tu a me Anania, e dirizzami colla parola
nella via della salute. Vanno quattordici anni che, per zelo, com'io credo, pio,
sebbene non secondo scienza, mi sottrassi ai parenti, e mi feci agostiniano,
credendo coi Pelagiani poter procacciarmi la salute colle opere; e tanto feci
che da sette anni attendo a evangelizzare la parola di Dio, ma con quanta
ignoranza delle buone lettere! Perocchè nulla sapevo di Cristo, nulla della
fede: tutto alle opere attribuendo, insegnavo a confidare in queste. E chi sa
quali veleni ho io sparsi nel campo del Signore! Ma il buon Dio non volle
che il suo servo perisse in perpetuo, e mi prostrò sicchè io esclamai: Signore,
che vuoi ch'io faccia? E il cuor mio s'intese dire: Va ad Ulrico Zuinglio, e
te l'insegnerà..... Ormai non tu, ma Dio per te mi camperà dai lacci: e
spero addur meco alcuni fratelli. A noi non son note la lingua greca e
l'ebraica, poco la latina: vogliamo impararle, ma più imparar Cristo. Tarderemo
<span class="pagenum" id="Page_392">[392]</span>
la venuta nostra fino a Pasqua, e durante la quaresima predicheremo
il verbo di Dio.... Scrivendomi, dirigi ad Andrea Mondino, di qui....»
</p>

<p>
Poi al 15 dicembre 1526, di nuovo:
</p>

<p>
«Gran piacere mi recò la tua lettera. Prudentissimamente la venuta
nostra nè disconsigli, nè comandi. Non sai che io son povero all'estremo.
Potrai pregare nosco Iddio che al più presto si faccia la volontà sua. Temo
non abbiasi ad attendere a lungo il Testamento che stiamo traducendo. Da
mille faccende siamo distratti; ora spediti alla questua, ora tenuti alle ore
canoniche, or qua, or là pei paesi, per le piazze, consumiamo gran tempo
in faccende da nulla. Come poi si potrà stampare non scorretto se non vi
assista qualche italiano? Ma lasciamo ciò. Il Signore suscitò in me lo spirito
suo, che per tuo mezzo vuol perfezionare. Milano e il suo territorio,
per la guerra recente è talmente spoverito, che molti benestanti giaciono
in miseria: oltre gl'innumerevoli che già prima erano mendici. Sono senza
fine le sciagurate che per la miseria si prostituiscono. Insomma la mano
di Dio s'è talmente gravata sul popolo, che gli uomini inveleniti credono
lecito l'affiggersi qualsiasi ingiuria.
</p>

<p>
«Queste sciagure Iddio curerà per tuo mezzo. Scrivi al duca di Milano una
lettera d'esortazione e, se non l'ascolti, di minaccia, perchè a' suoi sudditi
proveda il pascolo dell'anima e del corpo, togliendo il denaro ai pingui
frati, e distribuendolo fra il popolo; lasci a ognuno predicare la pura parola
di Dio, il che torrà, se rimanga alcuno scrupolo nell'azione predetta. Che se
egli diffidi, guardi ai Tedeschi che fan altrettanto con avidità. Aggiungi
che più facilmente fiaccherà la possa dell'Anticristo, il quale confida nelle
sue ricchezze, e se ne vale a perdizione di molti. Varj fratelli, non isprovisti
di pietà e d'erudizione, mi incalzano acciocchè io te ne scongiuri per
Dio. E che scriva ai capi del nostro Ordine o setta, colle ragioni che più
forti saprai svellendoli da quella faragine di regole, ma bada di non tacciarli
d'ignoranza, perocchè sono vanitosissimi, e se n'impennerebbero.... Ma che
sto io ad insegnarti? La terza domenica dopo Pasqua si raccoglieranno a
capitolo per esaminare e deformare, volli dire riformare. Tal lettera dirigi
a noi. Con qualche esempio nelle sante carte fa lor veduto com'è volere di
Dio che si predichi la parola sua con semplicità e senza fronzoli, e che
peccano contro di lui quelli che spacciano le proprie opinioni come responsi
del cielo»<a class="tag" id="tag528" href="#note528">[528]</a>.
</p>

<p>
Con apostolato più fiero la negazione era stata sparsa dai guerrieri, qui
calati a straziarci. Carlo V, mentre professavasi difensore della Chiesa, aveva
menata in giro una marmaglia di soldati, spesso cerniti da' paesi più infetti
della Germania, e che diffondeano, se non le dottrine nuove, lo sprezzo
delle vecchie, piacendosi di fare affronti agli ecclesiastici, di gravarli di castighi
o d'ingiurie. Giorgio Frundsberg, inventore de' Lanzichinecchi, portava
allato una soga d'oro, colla quale vantavasi di volere strozzare in Clemente
<span class="pagenum" id="Page_393">[393]</span>
VII l'ultimo dei papi, ed una d'argento pei cardinali. I papi stessi,
come tutti gli altri principi, chiamavano nelle nostre guerre soldati svizzeri e
germanici, che divenivano apostoli dell'eresia o colla parola o coll'esempio.
</p>

<p>
Ha ben riflesso Bossuet che, oltre coloro che chiedono la Riforma da rivoluzionarj,
v'ha molti che il fanno senza asprezza nè violenza; deplorano i
mali, ma con rispetto propongono i rimedj, nè li vorrebbero mai ottenere
colla scissione, la quale considerano come il pessimo de' mali; la dilazione
sopportano senza dispetto, riflettendo che possono sempre cominciare
l'emenda in se stessi: sanno che Cristo insegnò ad onorare la cattedra di
Mosè, anche quando vi siedono peccatori; e la riforma vogliono fatta secondo
la divina istituzione della Chiesa, per ripristinarla sulle sue basi, non per
crollarle.
</p>

<p>
Qualche dotto prendea passione alla Bibbia come avrebbe fatto ad un manuscritto
recentemente scoperto. Coloro che aveano censurato gli abusi della
Chiesa, compiacevansi d'udirli ripetere dai Protestanti, e di poter esclamare,
«Anch'io l'avea detto e prima di loro; e se mi si fosse dato ascolto,
se ne sarebbe tolta l'occasione». Altri vagheggiava fama di franco pensatore
coll'assentire alla disapprovazione delle cose antiche, a quegli epigrammi,
o raziocinj poco migliori d'epigrammi, che vengono facilissimi a
chi è mal informato della soggetta materia. Inoltre era divenuto moda l'asserire
qualche proposizione condannabile, e favorire qualche eretico, per
l'irrefrenabile spirito di ricalcitramento contro l'autorità. D'altro lato il
disgusto causato dalla politica romana infondeva desiderio di ravvicinarsi a
Dio; e parea che i primi riformatori tirassero a ciò o col misticismo che avvicina
immediatamente a Dio, o col togliere il clero di mezzo fra l'uomo e
il creatore; e i discorsi pieni di pensieri pii e di parole sante, e i lamenti
sulla depravazione, espressi con forza e libertà, mascheravano di zelo lo
spirito di rivolta. Massime chi era contemplativo più che indagatore dovea
restar commosso dai dubbj, allora gettati nell'intelligenza e nella fede,
donde il turbamento venutone alle coscienze più pure.
</p>

<p>
Ma i delicati, se erano offesi dall'antica superstizione, restavano scandolezzati
dalla audacia presente; riprovavano il culto delle immagini,
l'invocazione dei santi, i segni materiali di credenza, come la croce, i rosarj,
gli scapolari: offendeansi sopratutto delle ambizioni papali e dell'ingordigia
curiale: pure sentivano il bisogno di appoggiare la libertà all'autorità,
per non rimanere perplessi sulle grandi quistioni della presenza
reale, della predestinazione, della soddisfazione di Cristo. Dal dissipamento
e dalla corruttela ritornavasi quindi alla devozione, fino ad associarla col
delitto, e per lo più finivasi piamente una vita menata nelle colpe. Il duca
Valentino, tipo della scelleraggine meditata, caricavasi di reliquie; e Vitellozzo,
che era in guerra col papa e che cadeva vittima de' colui tradimenti,
supplicava in morte di ottenergliene l'assoluzione. Carlo VIII veniva con
<span class="pagenum" id="Page_394">[394]</span>
molte reliquie alla spedizione d'Italia. Alessandro VI gloriavasi d'avere
acquistato la lancia con cui fu trafitto il Redentore in croce; portava in
collo una bulla contenente le sacre specie: alla sua Lucrezia raccomandava
la devozione a Maria. L'astuto Lodovico il Moro, il Cavour di que' tempi,
moltiplicava chiese, e la notte prima di fuggire da Milano, vegliò nella
Madonna delle Grazie sul sepolcro di sua moglie. Il Machiavelli, un degli
empj se ce n'ebbe, ha discorsi sacri, e una predica sul <i>De Profundis</i>, ove
esorta a «imitare san Francesco e san Girolamo, i quali, per reprimere
la carne e torle facoltà a sforzarli alle inique tentazioni, l'uno si rivoltava
su per i pruni, l'altro con un sasso il petto si lacerava... Ma noi siamo ingannati
dalla libidine, incôlti negli errori, inviluppati nei lacci del peccato,
e nelle mani del diavolo ci troviamo: per ciò conviene, ad uscirne,
ricorrere alla penitenza, e gridare con David, <i>Miserere mei, Deus</i>, e con
san Pietro piangere amaramente»<a class="tag" id="tag529" href="#note529">[529]</a>.
</p>

<p>
Non citerò l'infame Aretino, che colle più laide composizioni ne alternava
di sacre, vendereccio nelle une come nelle altre; ma e l'Ariosto e i Cellini
e tutti gli artisti sentivano il bisogno di raccogliersi talvolta a Dio, e
rinnovare quelle pratiche, in cui gli aveva nodriti la loro madre. Giorgio
Vasari più d'una volta risolse di ritirarsi in solitudine devota, «e così offenderò
meno Iddio, il prossimo e me stesso, dove nella contemplazione di
Dio, leggendo si passerà il tempo senza peccato, e senza offendere il prossimo
nella maldicenza»; e ridottosi fra i monaci di Camaldoli, elevandosi a
un misticismo cui ben poco mostrasi propenso nelle sue pitture, scriveva a
Giovanni Pollastra:
</p>

<p>
«Siate voi benedetto da Dio mille volte, poichè sono per mezzo vostro
condotto all'ermo di Camaldoli, dove non potevo, per cognoscer me stesso,
capitare in luogo nessuno migliore; perchè, oltre che passo il tempo con
util mio in compagnia di questi santi religiosi, i quali hanno in due giorni
fatto un giovamento alla natura mia sì buono e sano, che già comincio a
conoscere la mia folle pazzia dove ella ciecamente mi menava, scorgo qui
in questo altissimo giogo dell'Alpe, fra questi dritti abeti, la perfezione
che si cava dalla quiete. Così come ogni anno fanno essi intorno a loro un
palco di rami a croce, andando dritti al cielo; così questi romiti santi imitandoli,
ed insieme chi dimora qui, lassando la terra vana, con il fervore
dello spirito elevato a Dio alzandosi per la perfezione, del continuo se gli
avvicina più; e così come qui non curano le tentazioni nemiche e le vanità
mondane, ancorchè il crollare de' venti e la tempesta li batta e percuota
del continuo, nondimeno ridonsi di noi, poichè nel rasserenare dell'aria
si fan più dritti, più belli, più duri e più perfetti che fussero mai,
che certamente si conosce che 'l Cielo dona loro la costanza e la fede; così
a questi animi che in tutto servono a lui. Ho visto e parlato sino a ora a
cinque vecchi, di anni ottanta l'uno in circa, fortificati di perfezione nel
<span class="pagenum" id="Page_395">[395]</span>
Signore, che m'è parso sentir parlare cinque angioli di paradiso; e sono
stupito a vederli di quell'età decrepita, la notte per questi ghiacci levarsi
come i giovani, e partirsi dalle lor celle, sparse lontano cencinquanta
passi per l'ermo, venire alla chiesa ai mattutini ed a tutte l'ore diurne,
con un'allegrezza e giocondità come se andassero a nozze. Quivi il silenzio
sta con quella muta loquela sua, che uno ardisce appena sospirare, nè le
foglie degli abeti ardiscono di ragionar co' venti; e le acque, che vanno
per certe docce di legno per tutto l'ermo, portano dall'una all'altra cella
de' romiti acque, camminando sempre chiarissime, con un rispetto maraviglioso».
</p>

<p>
Viepiù sentiva questi bisogni dello spirito il Bonarroti, «Michel più
che mortale angel divino»: grand'intelligenza e gran cuore, che idealizza
anzichè esprimere, e che come artista figura l'armonia de' contrasti. Era
venuto su come gli altri in quel secolo fra il rinnovato paganesimo: e
ne' colloqui col magnifico Lorenzo nel giardino di San Marco, o nel palazzo
di via Larga, o nel suburbio di Careggi, s'imbevve di quelle idee
gentilesche, per le quali pareva assai se nell'Olimpo faceasi un posto ospitale
anche al Cristo. Ma per quel vigor suo che nol lasciava servile a
concetti altrui, s'addiede anche alla Bibbia, ed «ha con grande studio
ed attenzione lette le sante Scritture sì del Testamento Vecchio come del
nuovo, e chi sopra ciò s'è affaticato», scriveva il Condivi, lui vivo. Aveva
ascoltato frà Girolamo, e ne trasse l'amor della religione associato a quel
della patria: ma come si volle denigrare il suo patriotismo, così la sua fede.
Il Grimm, in una vita che recentemente ne scrisse,<a class="tag" id="tag530" href="#note530">[530]</a> volle porre anche
questo tra coloro che pensavano co' Protestanti; e che singolarmente non
accettasse la necessità de' sacramenti, nè il purgatorio, giacchè, deplorando
la morte di Giovansimone suo fratello, dice che poco importa se non abbia
prima ricevuto i sacramenti.
</p>

<p>
La frase è proprio di Michelangelo, ma se connettasi alle precedenti significa
tutt'altro. Perocchè scrive: «Lionardo; io ho, per l'ultima tua, la morte
di Giovansimone. Ne ho avuto grandissima passione, perchè speravo, benchè
vecchio sia, vederlo innanzi che morisse, e innanzi che morissi io. È
piaciuto così a Dio: pazienza! Avrei caro intendere particolarmente che
morte ha fatta; e se è morto confesso e comunicato con tutte le cose ordinate
dalla Chiesa: perchè, quando l'abbia avute, e che io il sappi, n'avrò
manco passione».
</p>

<p>
Che cosa gli fosse risposto appare da questa sua replica: «Mi scrivi che,
sebbene non ha avuto tutte le cose ordinate dalla Chiesa, pure ha avuto
buona contrizione: e questa per la salute sua basta, se così è».
</p>

<p>
Vedi, lettore, come lo staccare una frase ne sovverta il senso. E Giorgio
Vasari, suo veneratore, e che non facea legendarj, racconta che con esso girava
di chiesa in chiesa per guadagnare il giubileo, pur tenendo ragionamenti
<span class="pagenum" id="Page_396">[396]</span>
dell'arte. E gli disse una volta: «Se queste fatiche che io duro non
mi giovano all'anima, io perdo 'l tempo e l'opera». E altrove: «Non
nasceva pensiero in lui che non vi fosse scolpita la morte.... per il che si
vedeva che andava ritirando verso Dio.... Volentieri in questa sua vecchiezza
si adoperava alle cose sacre, che tornassino in onore di Dio..... Sovveniva
molti poveri e maritava secretamente buon numero di fanciulle».
</p>

<p>
Malatosi suo fratello, scrive al padre: «Non vi date passione, perchè Dio
non ci ha creati per abbandonarci». E quando stava per gittare in Bologna
la statua di Giulio II, «Pregate Dio che io abbia onore qua, e che io contenti
il papa; e ancora pregate Dio per lui». E riuscitovi: «Io stimo le orazioni
di qualche persona m'abbiano ajutato, e tenuto sano, perchè era contro
l'opinione di tutta Bologna che io la conducessi mai»<a class="tag" id="tag531" href="#note531">[531]</a>.
</p>

<p>
Ben è vero che, irato ai tempi e a Giulio II, uscì talvolta in rabbuffi,
fieri come ogni opera sua, e cantò:
</p>

<div class="poem">
<p>Qua si fa elmi di calici e spade</p>
<p class="i2">E 'l sangue d' Cristo si vende a giumelle,</p>
<p class="i2">E croce e spine son lance e rotelle</p>
<p class="i2">E pur a Cristo pazïenza cade.</p>
<p>Ma non arrivi più 'n queste contrade</p>
<p class="i2">Chè n'andria 'l sangue suo fin alle stelle,</p>
<p class="i2">Poscia ch'a Roma gli vendon la pelle</p>
<p class="i2">Ed eci d'ogni ben chiuse le strade</p>
</div>

<p>
Ma la sua fede non venne mai meno, anzi considerava beata la gente rustica,
che onora e ama e teme e prega Dio pel meglio de' suoi lavori, de' suoi
armenti, de' suoi campi; e non agitata dal dubbio, dal forse, dal come,
dal tristo perchè, adora e prega con fede semplice<a class="tag" id="tag532" href="#note532">[532]</a>. E nelle sue rime
molte suonano di preghiera e di pentimento; ricorre spesso alla misericordia
di Dio, e gli dice:
</p>

<div class="poem">
<p>Non mirin con giustizia i tuoi santi occhi</p>
<p class="i2">Il mio passato, e 'l gastigato orecchio</p>
<p class="i2">Non tenda a quello il tuo braccio severo:</p>
<p>Tuo sangue sol mie colpe lavi e tocchi,</p>
<p class="i2">E più abbondi quant'io son più vecchio</p>
<p class="i2">Di pronta aita e di perdono intero</p>
</div>

<p>
Fra le sue carte, non di suo pugno ma su foglio ov'è altro scritto di lui,
vedemmo questa preghiera:
</p>

<p>
«O Padre altissimo, che per tua benignità mi facesti cristiano solo per
darmi il regno tuo; di nulla l'anima mia creasti e incarcerasti quella nel
misero corpo mio; donami grazia che, tutto quanto il tempo ch'io starò in
questa carcere inimica dell'anima mia, nella quale tu solo mi tieni, che io
<span class="pagenum" id="Page_397">[397]</span>
ti laudi: perchè, laudandoti tu mi darai grazia di beneficare i prossimi miei,
e di far bene in particolare agli inimici miei, e quelli sempre a te raccomandare.
Concedimi grazia ancora, santissimo Dio, che avendo al partire passione
corporale, io conosca che quelle non offendono l'anima mia; rammentandomi
del tuo Figliuolo santissimo, che per l'umana salute morì tanto
vituperosamente; e per questo mi consolerò e sempre lauderò il tuo santo
nome, amen».
</p>

<p>
Oh va, e fammene un protestante!
</p>

<p>
Ne' suoi versi, per una mescolanza troppo solita a' nostri, ve n'ha molti
d'amore: un amore alla petrarchesca, nel quale, vagheggiando il bello
effettivo, pur si vuole elevarlo con idee platoniche. E tale fu quello ch'egli
portò alla Vittoria Colonna; non scevero di passione quant'altri presunse,
elevato certamente, e sublimato poi dalla morte. Da quella mirabil donna
egli chiedeva consigli e sostegno, e dicevale:
</p>

<div class="poem">
<p>Ora in sul destro ora in sul manco piede</p>
<p class="i2">Variando, cerco della mia salute;</p>
<p class="i2">Fra 'l vizio e la virtute</p>
<p class="i2">Il cor confuso mi travaglia e stanca;</p>
<p class="i2">Come chi 'l ciel non vede</p>
<p class="i2">Che per ogni sentier si perde e manca.</p>
<p class="i2">Porgo la carta bianca</p>
<p class="i2">A' vostri sacri inchiostri,</p>
<p class="i2">Ch'amor mi sganni e pietà 'l ver ne scriva,</p>
<p class="i2">Che l'alma da sè franca</p>
<p class="i2">Non pieghi agli error nostri</p>
<p class="i2">Mio breve resto, e che men cieco viva</p>
<p class="i2">Chieggo a voi, alta e diva</p>
<p class="i2">Donna, saper se 'n ciel men grado tiene</p>
<p class="i2">L'umil peccato che 'l soperchio bene.</p>
</div>

<p>
Poi quand'ella si spense, egli scriveva con sublime sconcordanza: «Morte
mi tolse uno grande amico»: e ne cantò a lungo, e diceva:
</p>

<div class="poem">
<p>Il mio rifugio e 'l mio ultimo scampo</p>
<p>Qual più sicuro, e che non sia men forte</p>
<p>Che 'l pianger e 'l <span class="scp">PREGAR</span>?</p>
</div>

<p>
Baldanzoso com'era, e smaniato del nuovo, repente sentivasi talvolta
preso da scoraggiamento, e non leggeva più che la Bibbia e Dante, non tratteggiava
che soggetti sacri, e rifuggiva sotto l'ale della misericordia eterna:
</p>

<div class="poem">
<p>Nè pinger nè scolpir fia più che queti</p>
<p>L'anima, vôlta a quell'amor divino</p>
<p>Ch'aperse a prender noi in croce le braccia.</p>
</div>

<p>
<span class="pagenum" id="Page_398">[398]</span>
Il Panizzi, nell'edizione inglese dell'<i>Orlando Innamorato</i>, ripubblicò un
opuscolo del vescovo apostata Vergerio<a class="tag" id="tag533" href="#note533">[533]</a> dov'è asserito che il Berni a
quel burlesco poema intarsiasse dottrine anticattoliche, le quali poi furono
espunte dopo morto l'autore, e allega diciotto stanze, prologo al XX canto,
di tenore riottoso: donde l'editore conchiude che tali opinioni fossero comuni
nella classe educata d'Italia, quanto oggi le liberali. Prova incerta,
ma non nuova; che già altri vollero noverare tra i riformati il Manzolli pel
<i>Zodiacus vitæ</i>, astiosissimo contro il clero, l'Alamanni, il Trissino, altri
ed altri, mal comparando chi riprova gli abusi con chi proclama la fondamentale
protesta della ragione individuale, presa per unico interprete del
codice sacro.
</p>

<p>
I Riformati ammetteano i dogmi primarj del cristianesimo, pretendeano
anzi richiamare a quelli la Chiesa traviata; ne negavano alcuni. Pertanto è
facilissimo, in detti e scritti di ottimi cattolici, trovare espressioni consone a
quelle de' Protestanti, o lo scopo di richiamare le opinioni vulgari alle definizioni
vere e alle interpretazioni autentiche della Chiesa. Chi non ne esamini
il complesso, li fa assenzienti agli eretici. Ma dessero anche in fallo, era
colpa dell'intelletto più che della volontà; l'errore sincero non costituisce
eresia; e se anche ne dà le apparenze, vuolsi distinguerlo dalla ribellione
volontaria e meditata: e più erano scusabili quando il Concilio di Trento
non aveva ancora nè sì ben definiti, nè sì popolarmente espressi i canoni
della credenza.
</p>

<p>
La dottrina cattolica abbraccia e mette in armonia il divino elemento e
l'umano, il terrestre e il soprannaturale, ossia il principio mistico e il principio
intellettuale. Quell'armonia forma la meraviglia e la venerazione
de' contemplanti. Può anche succedervi squilibrio, nè per questo uscire
dal cattolicismo se non s'arrivi al disprezzo dell'autorità ecclesiastica, e
a rompere i vincoli della fraterna carità.
</p>

<p>
Non è consueto nel nostro paese narrare la vita dello spirito, nè dipingere
i caratteri, come fecero principalmente i grandi secentisti di Francia; onde
non possiamo assistere alle lotte interne di quelle anime elette, e a quelle
ambasce di spirito, che non si comprendono più nell'inintelligente età del
dubbio. Ma oggi stesso, fra un popolo serio perchè libero di realtà non solo
di istituti, chi volesse vedere come le quistioni religiose agitino profondamente
i più gravi pensatori e i cuori più sensitivi, legga in Neumann, in
Pusey, in Manning gli spasimi e le emozioni provate allorchè, nel 1851, si
discuteva sulla necessità del battesimo, sulla autenticità e divina ispirazione
delle Scritture, la colpa originale, le profezie, l'incarnazione dello
Spirito Santo. Ed era l'età del vapore e dei telegrafi elettrici.
</p>

<p>
Qualcosa di siffatto accadeva in Italia nel secolo XVI; laonde furono confusi
coi Riformati persone di gran pietà, che colla stessa austerità loro, col congregarsi
a ragionare di Dio, coll'occuparsi d'indagini teologiche, protestavano
<span class="pagenum" id="Page_399">[399]</span>
contro l'indifferenza dei più. Molti della predicazione luterana non vedeano
che il lato morale; una pietà forse inconsiderata, ma che vagheggiava la purezza
perduta nella Chiesa; un desiderio di diminuire importanza alle cerimonie
esteriori e alle opere suprarogatorie, d'altrettanto rialzando la pietà
interiore; un deplorare le persecuzioni che si faceano all'Ochino o a Pietro
Martire, mentre si tolleravano l'Aretino e il Franco; una profonda fiducia
nei meriti di Gesù Cristo, senza avvedersi che essa perdea lode col repudiare
l'autorità e i sacramenti da Lui istituiti: un gridare all'emendazione
del clero, al depuramento del culto, pur senza voler menomamente distruggere
i papi o i riti. Oltrechè ciò nulla ha a fare colla quistione dogmatica
dell'unità, quanti non sono in ogni età coloro che adottano un principio,
e non ne tirano le conseguenze?<a class="tag" id="tag534" href="#note534">[534]</a>
</p>

<p>
Di tali intenzioni noi crediamo Marcantonio Flaminio. Questo veronese,
buon medico ed elegante latinista, ridusse i salmi in odi latine, che furono
messe all'indice da Paolo IV: e stampò <i>In psalmis brevis expositio</i> (Aldo,
1515) dedicata a Paolo III, dicendo essere stato indotto a farla dal vescovo
Giberti, e a pubblicarla dal cardinale Polo. Girolamo Muzio, annusatore
di eresie, l'appuntò perchè, interpretando un verso del salmo 45, dice che
«dobbiamo cessare da tutte le opere nostre, e la vera giustizia per nostra
fatica non si può acquistare»; e altrove ammonisce «che cautamente leggano
gli scritti del Flaminio, anzi che non li leggano quelli che al cristianesimo
s'appartengono, perciocchè maggior danno potranno conseguire dalle
sue sentenze che diletto dalle sue parole»<a class="tag" id="tag535" href="#note535">[535]</a>. I Protestanti danno per segno
di sua apostasia l'ardore suo per Cristo e per l'eucaristia, il non volgersi
mai nelle odi a Maria o ai santi, nè mentovare il purgatorio; il raccontare
egli stesso come, essendo malato, risanò per preghiere dirette dal Caraffa a
Dio, non a verun santo<a class="tag" id="tag536" href="#note536">[536]</a>. Vedasi se meritino peso tali presunzioni, come
la pietà che spira dalle sue lettere<a class="tag" id="tag537" href="#note537">[537]</a>; la conoscenza che mostra delle
Scritture è un'altra pruova che queste non erano inusate neppure fra i
Cattolici. Nel 1535 scriveva a Pietro Pamfilio d'aver detto addio ad ogni
studio, eccetto quello delle divine cose, e che proponeasi dedicare il resto di
sua vita a meditare la fede cristiana.
</p>

<p>
Nel <i>Giudizio sopra le lettere di tredici uomini illustri pubblicate da
M. Dionigi Atanagi</i> (Venezia 1554), opera forse del sunnominato Vergerio,
si legge che il Flaminio «solo tra questi ebbe qualche gusto e cognizione
di Cristo e della verità, ma non in tutti gli articoli, perocchè Dio
non scopre e non rivela tutti i suoi tesori ad un tratto, ma a parte a parte.
Certa cosa è che, se il Flaminio intese la giustificazione per la sola fede
in Cristo e la certezza della salute nostra, egli o non intese la materia dell'eucaristia,
o non ebbe ardimento di dirla come sta». E riferite le discrepanze,
soggiunge: «Questo guadagno almeno facciam noi di quella lettera
flaminiana, che, avendo esso dimostrato dissentire da noi in questi punti,
<span class="pagenum" id="Page_400">[400]</span>
e non detto di dissentire ove noi neghiamo esservi la transustanziazione, e
quella oblazione doversi applicare per vivi e per morti, e dove anche neghiamo
la cena doversi dividere, il che fanno i papisti quando ai laici non
danno la spezie del vino, in questi tre punti almeno esso Flaminio ha dimostrato
di tenere che noi abbiamo ragione; e credo io che, se egli fosse
vivuto, sarebbe eziandio in tutti gli altri corso più avanti, ed entrato nelle
opinioni nostre; e credo di più che, chi avesse potuto vedere il secreto del
suo cuore, avrebbe veduto che già v'era entrato». Induzione assurda, eppure
abituale.
</p>

<p>
Ci tornerà occasione di parlarne nel processo del cardinale Moroni, e qui
basti indicare come fosse reputato autore del libro che analizzammo sul <i>Benefizio
di Cristo</i>, o (come dice il padre Laderchi, storico della Chiesa più abbondante
di pietà che di critica) d'un'apologia d'esso <i>Benefizio</i>. Questo il Laderchi
crede opera del Valdes, senza darne pruove, ma è abbastanza noto che e il
libro e le apologie ascrivevansi a persone diverse, onde crescervi credito. Del
resto il Flaminio conservossi devoto alla messa; credeva la presenza reale; a
monsignor Carnesecchi scriveva da Trento, ricordandogli come «alli mesi passati
parlassero alcune volte insieme del santissimo sacramento dell'altare e
dell'uso della messa»: e si lagna di quelli che «stanno ostinatissimi nelle
loro immaginazioni, acciecati dalla superbia che si nasconde facilmente sotto il
falso zelo della religione, ove si mettono in pericolo di perdere l'onore, la
roba e la vita, perchè non si possono immaginare di essere ingannati dalla
carne e dal diavolo; e così ognora più s'indurano nelle falsità, e diventano
acerbissimi censori del prossimo, condannando d'impietà l'universale senso e
perpetuo uso della Chiesa, e chiunque non si fa servo delle loro opinioni.
Da questa arroganza e da questi amari zeli li liberi Nostro Signore Iddio,
e doni loro carità e dolcezza di spirito, e tanta umiltà che s'astenghino dal
giudicare temerariamente i dogmi e usanze della Chiesa, condannando sì rigidamente
tutti quelli che con vera umiltà di cuore la riveriscono e seguitano,
e cominciano a credere che, molti di coloro che da essi sono condannati
e tenuti idolatri ed empj, perchè non credono quello che credono essi, sono
veramente religiosi, pii ed a Dio cari; e per contrario nimico ed odiato da
Dio chiunque seguita questa loro superba presunzione. E noi, signor mio,
se non vogliamo far naufragio in questi pericolosissimi scogli, umiliamoci
al cospetto di Dio, non ci lasciando indurre da ragione alcuna, per verisimile
ch'ella ne paresse, a separarci dall'unione della Chiesa cattolica, dicendo
con David: <i>Vias tuas, Domine, demonstra mihi, et semitas tuas
edoce me, quia tu es Deus salvator meus</i>. E senza dubbio saremo esauditi,
<i>nam bonus et rectus Dominus, propterea diriget mansuetos in judicio,
docebit mites vias tuas</i>. Laddove, volendo giudicare le cose divine col discorso
umano, saremo abbandonati da Dio, e in questo secolo contenzioso
talmente ci accosteremo ad una delle parti ed odieremo l'altra, che perderemo
<span class="pagenum" id="Page_401">[401]</span>
del tutto il giudizio e la carità, e dimanderemo la luce tenebre, e le tenebre
luce; o persuadendoci d'essere ricchi e beati, saremo poveri, miseri e
miserabili per non saper separare <i>pretiosum a vili</i>; la qual scienza senza
lo spirito di Cristo non si può imparare; al qual sia gloria in sempiterno,
amen».
</p>

<p>
V'è un prezioso libretto, capolavoro della mistica, come la Somma di san
Tommaso è il capolavoro della scolastica; produzione di quel medioevo tanto
vituperato, e di un monaco ignoto; libro ch'è il più letto dopo la Bibbia,
sicchè fu detto sarebbe il primo del mondo se questa non esistesse; stampato
almeno milleottocento volte, tradotto in ogni lingua; e che, fatto pei
solitarj, è tuttavia il conforto ed il sostegno anche di persone tuffate negli
affari. Parlo dell'<i>Imitazione di Cristo</i>, eloquio d'un'anima che, senza intermedio
di profeti o dottori, eppure adoprando il loro linguaggio, s'intertiene
con Dio e col Mediatore. Non dunque dispute, non sottilità scolastiche,
non decisioni particolari, ma impeti di quel mistico amore che
assorbisce la fede, aspirazioni alla solitudine per sottrarsi all'infelicità dei
tempi, e ascoltare Dio che parla: affetto della croce, come salute, vita,
schermo dai nemici, come infusione di superna dolcezza, vigore alla mente,
gaudio allo spirito. «Nella croce sta tutto, nè alla vita e all'interna pace v'è
altra via che della croce; nessun'altra ve n'ha più alta di sopra, o più sicura
di sotto. La croce è sempre apparecchiata, e in ogni luogo t'aspetta,
nè la puoi cansare, dovunque tu corra. Se una croce tu getti via, un'altra
ne troverai forse più grave».
</p>

<p>
Così adduce a imitare Cristo, con un linguaggio tanto semplice, tanto
intimo, che i Riformati dovettero cercare di metterlo fra i loro precursori,
se non voleano confessare che nella Chiesa viveva sempre il vero spirito
evangelico. Ma quell'aureo libricino invoca i santi; e l'iniziazione progressiva
conduce per mezzo dell'astinenza, dell'ascetismo, della comunione finchè
si giunga all'unione; talchè nè d'un punto scatta dalle ritualità della
Chiesa nostra, la quale col venerarlo mostrava abbastanza che tale era la
costante sua pratica<a class="tag" id="tag538" href="#note538">[538]</a>.
</p>

<p>
Il Flaminio lo esalta grandemente, e «non saprei proporvi libro alcuno
(non parlo della scrittura santa) che fosse più utile di quel libretto <i>De imitatione
Christi</i>, volendo voi leggere non per curiosità, nè per saper ragionare
e disputare delle cose cristiane, ma per edificare l'anima vostra, e attendere
alla pratica del vivere cristiano; nella quale consiste tutta la somma,
come l'uomo ha accettato la grazia del vangelo, cioè la giustificazione per la
fede. È ben vero che una cosa desidero in detto libro, cioè che non approvo
la via del timore, della quale egli spesso si serve. Non già che io biasimi
ogni sorta di timore, ma biasimo il timore penale, il quale è segno d'infedeltà
o di fede debolissima; perocchè, se io credo daddovvero che Cristo abbia
soddisfatto per tutti i miei peccati, passati, presenti e futuri, non è possibile
<span class="pagenum" id="Page_402">[402]</span>
che io tema di essere condannato nel giudizio di Dio; massime se io
credo che la giustizia e la santità di Cristo sia divenuta mia per la fede,
come debbo credere se voglio essere vero cristiano»<a class="tag" id="tag539" href="#note539">[539]</a>.
</p>

<p>
Anche lo storico cardinale Sforza Pallavicino appunta il Flaminio di
«covare nella mente tali dottrine, per non dover combattere le quali ricusò
d'andare secretario al concilio di Trento»; e soggiunge che, in fine degli
anni suoi, la salutevole conversazione del cardinale Polo il facesse ravvedere,
e scrivere e morire cattolicamente. In fatto il cardinale Polo invitò il
Flaminio a venire da lui a Viterbo, e quando fu eletto uno dei Legati al
concilio di Trento, ve lo condusse. Il Flaminio morì poi di cinquantadue
anni, e Pier Vettori ne dava notizia ad esso cardinale da Firenze il 13 aprile
1550, consolandosi che «santamente e piamente fosse uscito di vita con tal
costanza di mente e alacrità, qual poteva aspettarsi da uomo che, come lui,
era vissuto imbevuto della vera religione». Il Polo curò fosse sepolto nella
chiesa degli Inglesi.
</p>

<p>
Ma appunto nessuno più volentieri gli eterodossi ascriverebbero alla loro
coorte che il cardinale Reginaldo Polo (Pool). Nasceva in Inghilterra dai duchi
di Suffolck, ed uscito dal regno per non aver voluto approvare il divorzio di
Enrico VIII, scrisse poi contro di questo a difesa dell'unità della Chiesa;
laonde quel re dispotico fe decapitare il fratello di esso, il nipote, la madre
settuagenaria, mentre gli altri parenti si salvarono colla fuga: bandì cinquantamila
scudi a chi uccidesse il cardinale, e infatto lo tentarono due
inglesi e tre italiani, fra i quali un bolognese confessò essersi trattenuto
lunga stagione a Trento con tale proposito.
</p>

<p>
Per lunga dimora e per tante relazioni e per la lingua che adoperò, il
Polo è degno d'essere contato fra' nostri, e può considerarsi rappresentante
dello introdottosi spirito di pietà, che ai Riformati dovea parere una protesta
contro la rilassatezza di cui imputavano i Cattolici. Dal cardinale Cortese
era stato invaghito degli studj biblici; e mentre stette Legato pontificio
a Liegi, vi s'intratteneva nel modo ch'è descritto dal Priuli in lettera
al Beccatelli del 28 giugno 1537<a class="tag" id="tag540" href="#note540">[540]</a>:
</p>

<p>
«La mattina ognuno si sta nella sua camera fino a un'ora e mezza innanzi
pranzo, nella qual ora convenimo in una chiesuola domestica, ed
insieme cantiamo le ore more theatinico senza canto. Monsignore di Verona
è il nostro maestro di cappella. Dette le ore, si ode messa, e poco
dappoi si disna: a parte della mensa si legge san Bernardo: poi si ragiona.
Postquam vero exempta fames epulis est, il vescovo legge ordinariamente
un capitolo di Eusebio <i>De Demonstratione evangelica</i>: si continua, e ripiglia
dappoi qualche onesto e grato ragionamento che dura fino a una o
doi ore dopo mezzo giorno; ed allora ognuno ritorna alla sua camera,
ove si sta fino a un'ora e mezza innanzi cena; a quell'ora cantiamo
vespero e compieta; e dappoi il reverendissimo legato si ha tandem lasciato
<span class="pagenum" id="Page_403">[403]</span>
exorare di leggerci le epistole di san Paolo alternis diebus; ed ha
incominciato dalla prima a Timoteo, con somma soddisfazione del vescovo
e di tutti noi. Oh quanto desidero e voi ed il nostro dabbenissimo vescovo
di Fano a questa santissima lezione da questo santissimo uomo con tanta
riverenza ed umiltà, e con tanto giudizio letta, che io non saprei certo
desiderar meglio, nè credo che l'amor m'inganni questa volta. Spero dalle
miche ch'io ne raccoglierò potervene dar buon saggio, quando al signor
Dio piacerà che ci troviamo insieme. Alquanto dopo la lezione si cena:
si va per una o doi ore in barca per il fiume, o in l'orto passeggiando,
e ragionando sempre di cose convenienti a questi signori; e spesso spesso,
anzi cotidianamente desideriamo, e chiamiamo il reverendissimo vostro,
e la sua compagnia a questo nostro onesto, e bel tempo ringraziando il
Signor Dio di tanto bene, che 'l si degna di concederne. O quante volte
mi replica il signor legato: <i>Certe deus nobis hæc otia fecit!</i> O quanto gli
siamo obbligati etiam hoc nomine! ed aggiugne sempre: Oh perchè non
è monsignor Contarini con noi?»
</p>

<p>
E il Polo al Contarini da Carpentras scrive della cara compagnia del
Priuli e d'altri: «Noi per nostra consolazione mutua avemo cominciato a
conferire insieme li salmi di quel grande profeta e re, il quale Dio aveva
eletto secundum cor suum, e oggidì eramo arrivati a quel salmo che comincia,
Salvum me fac, Domine, quoniam defecit sanctus».
</p>

<p>
inoltre il cardinale Polo ringraziava esso Contarini a nome di tutta la
sua compagnia «per il gran dono di carità il quale risplende più in quel
santo negozio di Modena», alludendo certo al catechismo che il cardinal
Contarini avea steso per gli erranti di Modena, come avremo a divisare. E
infatto il Polo era tacciato di poco rigore verso gli eretici, ch'egli considerava
come infermi, i quali bisognasse risanare.
</p>

<p>
Dell'indole stessa erano le unioni che il Polo teneva mentre, come Legato
del patrimonio di san Pietro, sedeva a Viterbo; unioni che sono presentate
come convegno di miscredenti. Da varie lettere che ce le dipingono leviamo
qualche saggio, e prima da una del Polo al Contarini il 9 dicembre 1541:
«Il resto del giorno passo con questa santa ed utile compagnia del signor
Carnesecchi e monsignor Marcantonio Flaminio nostro. Utile io la
chiamo, perchè la sera monsignor Flaminio dà pasto a me e alla miglior
parte della famiglia de illo cibo qui non perit, in tal maniera che io non
so quando io abbia sentito maggior consolazione nè maggiore edificazione:
tanto che, a compimento di questo mio comodissimo stato, non manca
altro che la presenza di vostra signoria reverendissima».
</p>

<p>
Frasi simili ripete in lettera del 23 dicembre, e in altra del 1 maggio
1542: «Quanto al loco di san Bernardo, notato da vostra signoria reverendissima,
dove parla così esplicitamente della giustizia di Cristo, l'avemo
trovato e letto insieme con questi nostri amici con grandissima soddisfazione
<span class="pagenum" id="Page_404">[404]</span>
di tutti: e considerando da poi la dottrina di questo santo uomo dove
era fondata, e la vita insieme, non mi è parso meraviglia se parla più chiaramente
che gli altri, avendo tutta la sua dottrina preparata e fondata
sopra le scritture sante, le quali nel suo interior senso non predicano
altro che questa giustizia, ed appresso avendo così bel commento per
intendere quel che leggeva, com'era la conformità della vita, la quale
gli dava continua esperienza della verità imparata, e per questo doveva
esser risolutissimo. E se gli altri avversarj di questa verità si mettessero
per questa via a esaminare com'ella sta, cioè per queste due regole delle
scritture e dell'esperienza, cesserieno senza dubbio tutte le controversie<a class="tag" id="tag541" href="#note541">[541]</a>.
<i>Nunc enim ideo errant quia nesciunt scripturas et potentiam Dei, quæ
est abscondita in Christo</i>, il quale sia sempre laudato, che ha cominciato
rivelare questa santa verità, e tanto salutifera e necessaria a sapere, usando
per istromento vostra signoria reverendissima, per la quale tutti siamo
obbligati continuamente a pregare sua divina maestà <i>ut confortet quod
est operatus</i> alla gloria sua e benefizio di tutta la Chiesa, come femo tutti
<i>et in primis</i> la signora marchesa [<i>Vittoria Colonna</i>], la quale senza fine
si raccomanda a lei».
</p>

<p>
La pietà di quei colloqui appare viemeglio da quanto allora scriveva il
Flaminio, e singolarmente da questa lettera a Galeazzo Caracciolo, del quale
parleremo appresso:
</p>

<p>
«La felice nuova, che mi diedero della santa vocazione di vostra signoria
il signor Ferrante e il signor Giovan Francesco, diede grandissima allegrezza
non solamente a me, ma ancora al reverendissimo Legato, e a
questi altri signori, ed ora per confermare ed accrescere questa nostra
allegrezza, vostra signoria m'ha fatto degno d'una sua lettera, la
quale è quasi una ratificazione di quello che i predetti signori m'aveano
scritto. Signor mio colendissimo, considerando io quelle parole di san
Paolo, Voi vedete, fratelli, la vostra vocazione, che fra voi non sono
molti savj secondo la carne, non molti potenti, non molti nobili, ma
Dio ha eletto le cose stolte del mondo, per confonder le savie, e le cose
deboli per confonder le forti, e le cose ignobili per confondere le nobili
e quelle che non sono per distrugger quelle che sono, dico che,
considerando io queste notabili parole, mi pare di vedere che 'l signor
Dio abbia fatto un favor molto particolare a vostra signoria, volendo
che ella sia nel numero di quelli pochissimi nobili, che egli orna
di una nobiltà incomparabile, facendoli per la vera e viva fede suoi
figliuoli; e quanto è stato più particolare il favore, che ella ha ricevuto
da Dio, tanto la veggo più obbligata a vivere, come si conviene ai
figliuoli di Dio, guardando che le spine, cioè i piaceri e gli inganni
delle ricchezze e l'ambizione non soffochino il seme dell'evangelo, che è
stato seminato nel cuor suo: benchè mi rendo certo, che il Signore, il
<span class="pagenum" id="Page_405">[405]</span>
quale ha cominciato a gloria sua l'opera buona in voi, la condurrà a perfezione,
a laude e gloria della grazia sua, la quale creerà in voi un
animo tanto generoso, che, siccome per lo addietro ponevate tutto il vostro
studio in conservare il decoro de' cavalieri del mondo, così ora porrete
tutta la vostra diligenza in conservare il decoro de' figliuoli di Dio,
a' quali convien imitare con ogni studio la perfezione del loro celeste
padre, esprimendo, e rappresentando in terra quella vita santa e divina,
la quale viveremo in cielo.
</p>

<p>
«Signor mio osservandissimo, in tutti i vostri pensieri, in tutte le
vostre parole, e in tutte le vostre operazioni ricordatevi, che siamo
diventati per Gesù Cristo figliuoli di Dio, e questa memoria, generata e
conservata nell'anima nostra dallo spirito di Cristo, non ci lascierà di
leggieri nè fare, nè dire, nè pensare alcuna cosa indegna della imitazione
di Cristo, al quale se noi vogliamo piacere, è necessario che ci
disponiamo a dispiacere agli uomini, e a disprezzare la gloria del mondo
per esser gloriosi appresso a Dio; perciocchè, come dimostra Gesù
Cristo in san Giovanni, è impossibile, che alcuno possa credere veramente
in Dio, mentre che egli cerca la gloria degli uomini, i quali come
dice David, sono più vani della medesima vanità. Laonde è cosa stoltissima
e vilissima fare stima del loro giudicio, dovendo i figliuoli di Dio
aver sempre innanzi agli occhi il giudicio di Dio, il quale vede non solamente
tutte le nostre operazioni, ma tutti gli occulti e profondi pensieri
del nostro cuore.
</p>

<p>
«Essendo dunque impossibile piacere a Dio e agli uomini del mondo,
che furore sarebbe il nostro, se eleggessimo di dispiacere a Dio per piacere
al mondo? E se stimiamo cosa vergognosissima che una sposa
voglia piuttosto piacere altrui che al suo sposo, che biasimo meriterà
l'anima nostra, se ella vorrà più piacere ad altri che a Cristo suo dilettissimo
sposo? Se Cristo, unigenito e naturale figliuolo di Dio, ha
voluto non solamente patire per noi le infamie del mondo, ma il tormento
acerbissimo della croce, perchè non vorremmo noi per la gloria di
Cristo tollerare allegramente le derisioni degli inimici di Dio? Sicchè, signor
mio, contra le calunnie e derisioni del mondo armiamoci di una
santa superbia, ridendoci delle loro derisioni, anzi come veri membri di
Cristo abbiamo compassione alla loro cecità, pregando il nostro Dio, che
doni loro di quel suo santo lume che ha donato a noi, acciocchè, diventando
figliuoli della luce, sieno liberati dalla misera servitù del principe
delle tenebre, il quale con questi suoi ministri perseguita Cristo e le
membra di Cristo: la qual persecuzione, malgrado del demonio e de' suoi
ministri, ridonda finalmente in gloria di Cristo e in salute de' membri
suoi, i quali godono di patire per Cristo, essendo predestinati a regnare
con Cristo. Chiunque ha veramente questa fede, resiste facilmente alle
<span class="pagenum" id="Page_406">[406]</span>
persecuzioni del demonio, del mondo e della carne. Però, signor mio colendissimo,
preghiamo giorno e notte il nostro padre eterno che ci accresca
la fede, e faccia produrre nell'anima nostra quei dolcissimi e felicissimi
frutti, che ella suol produrre nella buona terra di tutti i predestinati
a vita eterna; acciocchè, essendo la nostra fede feconda di buone
opere, siamo certi che ella non è finta ma vera, non morta ma viva,
non umana ma divina, e per conseguenza pegno preziosissimo della nostra
eterna felicità. Mostriamo che noi siamo legittimi figliuoli di Dio, desiderando
sempre che il suo santissimo nome sia glorificato, e imitando la
sua ineffabile benignità, la qual fa nascere il sole sopra i buoni e sopra i
rei, adoriamo la sua divina maestà in spirito e verità, consacrandole il
tempio del nostro cuore, e offerendo in esso le vittime spirituali per Gesù
Cristo nostro Signore: anzi come veri membri di questo pontefice celeste,
facciamo un sacrificio della nostra carne, mortificandola e crucifiggendola
con le sue concupiscenze, acciò che, morendo noi, viva lo spirito di Cristo
in noi. Moriamo, signor mio, volentieri a noi medesimi e al mondo, acciò
che viviamo felicemente a Dio, e a Gesù Cristo. Anzi, se siamo vere membra
di Cristo, conosciamoci già morti con Cristo, e risuscitati, e ascesi in
cielo con esso lui, acciò che la nostra conversazione sia tutta celeste, e si
vegga in noi uno eccellentissimo ritratto di Cristo; il qual ritratto sarà
tanto più bello e più maraviglioso in voi, quanto voi siete un signore
nobilissimo, ricco e potente.
</p>

<p>
«O che giocondo insaziabile spettacolo agli occhi de' veri Cristiani,
anzi agli occhi di Dio e di tutti gli angeli, vedere un pari vostro, il
quale, considerando la fragilità della natura umana e la vanità di tutte
le cose temporali, dica con Cristo, <i>Ego sum vermis et non homo</i>; e
con David gridi <i>Respice me, et miserere mei quia unicus et pauper sum
ego</i>. Oh veramente ricco e beato colui, che per favor di Dio perviene
a questa povertà spirituale, renunziando con l'affetto tutte le cose che egli
possiede, cioè la prudenza mondana, le scienze secolari, le ricchezze, le signorie,
i piaceri della carne, la gloria degli uomini, i favori delle creature,
e ogni confidenza di se stesso! Costui, diventando per Cristo stolto
nel mondo, e in mezzo le ricchezze dicendo di cuore <i>Panem nostrum quotidianum
da nobis hodie</i>, e preponendo l'improperio di Cristo e le tribulazioni
e i piaceri ai favori del mondo, e non volendo nè altra santità,
nè altra giustizia che quella, che si acquista per Cristo, entra nel regno
di Dio; e sostentato, favorito e governato dallo spirito di Dio, e tutto ripieno
di gaudio, canta col profeta. Il signor è mio pastore, niuna cosa mi
mancherà; egli in luoghi ameni e erbosi mi fa riposare, e lungo le acque
del refrigerio mi conduce. E crescendo tuttavia la diffidenza di se medesimo
e di tutte le creature, e la confidenza in Dio, nè volendo nè in
cielo nè in terra altra sapienza, altri tesori, altra potenza, altro piacere,
<span class="pagenum" id="Page_407">[407]</span>
altra gloria, altro favore che quello del suo Dio, grida col medesimo profeta:
Signor, chi ho io in cielo oltre a te? Niuno io voglio teco sopra la
terra: per lo desiderio di te, la carne mia e il cuor mio si consuma; o
fortezza del mio cuore. Dio è la mia eredità in sempiterno.
</p>

<p>
«Considerate che colui, il quale dice queste dolcissime e umilissime parole,
congiunte con grandissima generosità, il quale non vuole nè in cielo nè
in terra, niuna cosa se non Dio, considerate dico, che costui era un re potentissimo
e ricchissimo. Ma egli non si lasciava offuscare l'intelletto, nè
corrompere l'affetto dalla sua potenza nè dalle sue ricchezze, conoscendo per
favor di Dio, che tutta la potenza, e tutte le ricchezze sono di Dio, e come
cosa di Dio le dobbiamo possedere e dispensare a gloria di Dio: laonde si
legge nel primo libro intitolato Paralipomenon, ch'egli in presenza di tutto
il popolo disse queste divinissime parole: Benedetto signor Dio d'Israele,
padre nostro ab eterno: tua è, signor, la magnificenza e la potenza e la
gloria e la vittoria e la laude: perciocchè tutte le cose, le quali sono in
cielo e in terra sono tue, tuo è, signore, il regno, e tue sono le ricchezze,
tua è la gloria; tu sei signore di tutti; nella tua mano è la grandezza e
l'imperio di ciascuno: per la qual cosa ora, Dio nostro, ti ringraziamo, e
lodiamo il nome tuo inclito. Chi sono io, e chi è il popolo mio, che ti
possiamo promettere tutte queste cose? Tutte sono tue, e quelle che dalla
tua mano abbiamo ricevuto, ti abbiamo dato; perciocchè siamo peregrini
nella tua presenza, e forestieri, sì come tutti i padri nostri: i giorni nostri
sono come un'ombra sopra della terra, e se ne fuggono senza alcuna
dimora.
</p>

<p>
«O signore mio, pregate di continuo il signor Dio che, insieme con
questo gran re, vi umiliate da dovvero sotto la potente mano di sua divina
maestà, lasciando a Dio tutta la gloria, tutta la potenza, per ricevere
da Dio i beati doni della grazia sua, la quale egli comunica solamente
agli umili, lasciandone vacui i superbi. Queste parole dice il Signore appresso
Geremia: Non si glorii il savio nella sapienza sua, nè si glorii il
forte della sua fortezza, nè si glorii il ricco delle sue ricchezze: ma chi si
gloria, si glorii nel conoscermi; perciocchè io sono il Signore, il quale
esercito la misericordia e la giustizia in terra; perciocchè queste cose a
me piacciono, dice il Signore. Se dunque vi volete gloriare, non vi gloriate,
come fanno coloro che hanno gli animi vili e plebei, nelle ricchezze
e nella nobiltà carnale. Si glorii in queste cose vilissime e vanissime
colui che vive nel regno della carne e del peccato; ma voi che
siete entrato nel regno di Dio, gloriatevi che il vostro Dio abbia usato con
voi la sua misericordia, illuminando le vostre tenebre, facendovi conoscere
la sua bontà, facendovi, di figliuolo di ira, figliuolo suo; di vilissimo
servo del peccato, nobilissimo cittadino del cielo; donandovi finalmente
il suo unigenito figliuolo Gesù Cristo, e ogni cosa con lui; di maniera che,
<span class="pagenum" id="Page_408">[408]</span>
come dice san Paolo, il mondo, la vita, la carne, le cose presenti e le future
e ogni cosa, è vostra in Cristo, e per Cristo unica felicità dell'anima
vostra. Questa sorta di gloriazione si conviene ai Cristiani; per la quale
si esalta la misericordia di Dio, e si annichila la superbia umana, la quale
s'innalza contra la cognizione di Dio, volendo gloriarsi di Dio e confidare
in se medesima. Questa gloriazione ci fa umili nelle grandezze, modesti
nelle prosperità, pazienti nelle avversità, forti ne' pericoli, benefici verso
ognuno, stabili nella speranza, ferventi nell'orazione, pieni dell'amor di
Dio, vacui dell'amor immoderato di noi medesimi e delle cose del mondo,
e finalmente veri imitatori di Cristo, nella quale imitazione dobbiamo mettere
tutto il nostro studio, riputando ogni altro studio, rispetto a questo,
superfluo e vano.
</p>

<p>
«Signor mio colendissimo, volendo io ubbidire alla lettera di vostra
signoria ho fatto contro al mio istituto, perciocchè conoscendo per
favor di Dio ogni ora più la mia grande imperfezione e la mia insufficienza,
conosco ancora che a me conviene udire e non parlare, essere
discepolo e non maestro. Ma per questa volta ho voluto che abbia maggior
forza il desiderio di vostra signoria, che la mia deliberazione. Il
reverendissimo legato ama vostra signoria come suo dilettissimo fratello
in Cristo, e avrà gratissima l'occasione, che gli manderà il signor Dio di
poter mostrare con gli effetti l'amor suo. Sua signoria reverendissima, e
l'illustrissima signora marchesa di Pescara salutano quella, e questi altri
gentiluomini con meco le baciano la mano, pregando con tutto il cuore il
nostro signor Dio, che la faccia diventare con la grazia sua di gran lunga
più povera di spirito che ella non è ricca di castella e di beni temporali,
acciò che la povertà spirituale la faccia ricchissima de' beni divini, e sempiterni. — Di
Viterbo, il giorno 13 di febbrajo del <span class="smcap">xliii</span>».
</p>

<p>
Da per tutto ove andasse, il Polo amava tali adunanze; e venuto nel monastero
di Maguzzano presso Brescia, si trasse intorno monaci dotti e pii,
quali Teofilo Folengo, Alessio Ugoni, un degli Ottoni, un Bornato, un Massato,
che tutti invogliò a studiare la Bibbia.
</p>

<p>
Egli stesso dettò molte scritture in proposito dello scisma d'Inghilterra
e singolarmente <i>Della unità della Chiesa</i>. Eppure fu sospettato d'eresia,
e sotto il rigido Paolo IV messo prigione: là dicono scrivesse un'apologia,
col calore che suol mettervi chi si trova incolpato a torto: poi rilettala a
mente fredda, la giudicò troppo pungente, e buttolla al fuoco dicendo:
«Non denudare le vergogne del padre tuo».
</p>

<p>
Era naturale che il Polo esercitasse molta efficienza sulle persone che lo
attorniavano<a class="tag" id="tag542" href="#note542">[542]</a>; e Pier Paolo Vergerio, colle solite insinuazioni, dice che il
Flaminio sarebbe entrato nelle opinioni luterane, se non fosse stato rattenuto
dal cardinale Polo. Il quale, a dir suo, «intendeva o fingeva intendere la
giustificazione per la sola fede di Cristo e l'insegnava a molti che teneva in
<span class="pagenum" id="Page_409">[409]</span>
casa (fra' quali esso Flaminio e messer Giovanni Morellio, morto ministro nella
Chiesa de' forestieri a Francoforte): ma intanto persuadeva a contentarsi di
tal cognizione secreta, e non tener conto degli abusi ed errori della Chiesa; e
che si può farsi avanti con la pura dottrina tacendo, dissimulando e fuggendo».
Gli amici di questo (egli continua) asserivano non aspettasse che il
tempo «di dirla in faccia al papa o fare un qualche bel rumore in gloria
di Dio»; ma invece richiamò al papismo l'Inghilterra, «e vi ha introdotto
tutte le feccie, tutti gli abusi, e tutte le superstizioni e ribalderie papali,
fino una statua di Tommaso Cantuariense»<a class="tag" id="tag543" href="#note543">[543]</a>.
</p>

<p>
In fatto la Riforma aveva operato sì poco sulle moltitudini in Inghilterra,
che bastò il salir regina Maria per restaurarvi il cattolicismo. Giulio III vi
mandò il Polo, che, come più intelligente e tollerante, capì bisognava dar
l'assoluzione pei beni ecclesiastici venduti: ma Paolo IV stette fermo a negarla
(rescissio alienationum), e revocò il Polo; e subito dopo la nuova
regina Elisabetta ripristinò la chiesa scismatica. Allora Paolo IV esclamava:
«Nelle guerre perdiam la Germania: pel ritiro del cardinal Polo perdemmo
l'Inghilterra: vogliam il Concilio; vogliamo la riforma e la pace».
</p>

<p>
Nè è fuor di luogo notare come la Chiesa anglicana conservasse un complesso
di dogmi, di sacramenti, di riti, di prescrizioni, d'osservanze, che,
più d'ogni altra forma di protestantismo, la avvicinano a noi; con un sacerdozio
che si presume apostolico; colla pretensione di purità, unità, perpetuità.
Anche il suo Common Prayer book, o libro di preghiere, nella maggior
sua parte si scambierebbe per cattolico; la nostra messa è, si può dire,
tradotta: altrettanto avviene nelle Omelie, ne' Formularj, nelle scritture di
molti teologi de' primi tempi dello scisma. Ciò poteva anche esser un artifizio
per insinuar poi le massime eterodosse, ravviluppate in tanto di vero.
E da principio non pochi cattolici ne restarono illusi, talchè la Chiesa dovette
intervenire per metterli sull'avviso: ma su queste conformità si
fondano i tentativi odierni de' Puseisti di accordar l'anglicana colla Chiesa
cattolica<a class="tag" id="tag544" href="#note544">[544]</a>.
</p>

<p>
Tornando a que' pietosi, alla rinascenza quale s'ebbe in Italia, fondata solo
sull'arte e sul sentimento del bello, voleano surrogare quella fondata sulla
morale seria e sull'applicazione positiva; ricorreano alle fonti della tradizione,
e taluni, più infervorati del senso morale, arrivavano a supporre
che la parola interiore, vale a dire la coscienza e la ragione, sieno superiori
alla lettera biblica, e contentavansi di sviluppar il sentimento religioso,
men curandosi delle credenze positive. A questo misticismo sono sempre
più proclivi le donne, essendo esso il grado più elevato dell'affetto, l'eccesso
dell'abnegazione, l'amor divino spinto talora fino alla passione; come si
vide nel <span class="smcap">xiv</span> secolo in santa Caterina, nel <span class="smcap">xvi</span> in santa Teresa, poi nella
beata di Chantal, nella Guyon, nella Bourguignon; e fino ai dì nostri nella
Krudner e nelle scolare del Saint-Martin, le marchese di Lusignan, di
<span class="pagenum" id="Page_410">[410]</span>
Coislin, di Chabannais, di Clermont-Tonnerre, la marescialla di Noailles,
la duchessa di Bourbon.
</p>

<p>
Vi arieggiava Vittoria Colonna, che i Protestanti fanno dal Polo convertita.
Nata dall'illustre famiglia di Roma il 1490 in Marino, feudo domestico, di
cinque anni fu promessa sposa al marchese Francesco Ferrante d'Avalos
di Pescara, campione della Spagna in Italia: di diciannove lo sposò, e
vivea spesso in Pietralba alle falde del monte Ermo, più spesso in Ischia.
Quel suo marito si segnalò per valore e si deturpò per spioneggio nel noto
affare del cancelliere Morone, onde il milanese Ripamonti scrive non essere
stato in quei tempi alcuno nè più infame in perfidia, nè più illustre nell'armi.
Infatti contribuì grandemente alle vittorie de' Francesi in Italia:
restò ferito e prigione alla battaglia di Ravenna del 11 aprile 1512, e giovane
morì il 25 novembre 1525. Vittoria immortalò con poetici compianti
le imprese di lui e il proprio affetto, chiamandolo il suo bel sole: ritiratasi
a Roma fra le monache di San Silvestro in capite, soffrì delle sventure
che cagionarono i suoi Colonnesi; ricoverò a Marino, pregando e offrendo
riscatti pei tanti miseri nella terribile invasione; quando Paolo III ruppe
guerra ai Colonna<a class="tag" id="tag545" href="#note545">[545]</a>, ella passò nel monastero di San Paolo d'Orvieto,
poi nel 1542 in quello di Santa Caterina a Viterbo.
</p>

<p>
Sette anni dopo ch'era vedova, venne a Napoli lo spagnuolo Valdes;
ed a' suoi discorsi infervoratasi del vangelo, ella non trovava pace e consolazione
che nella parola di Dio.
</p>

<div class="poem">
<p>Due modi abbiam da veder l'alte e care</p>
<p class="i2">Grazie del ciel: l'uno è guardando spesso</p>
<p class="i2">Le sacre carte, ov'è quel lume espresso</p>
<p class="i2">Che all'occhio vivo sì lucente appare;</p>
<p>L'altro è alzando dal cor le luci chiare</p>
<p class="i2">Al libro della croce, ov'egli stesso</p>
<p class="i2">Si mostra a noi sì vivo e sì dappresso,</p>
<p class="i2">Che l'alma allor non può per l'occhio errare.</p>
</div>

<p>
Altrove prorompe:
</p>

<div class="poem">
<p>Deh, potess'io veder per viva fede,</p>
<p class="i2">Lassa! con quanto amor Dio n'ha creati.</p>
<p class="i2">Con che pena riscossi, e come ingrati</p>
<p class="i2">Semo a così benigna alta mercede:</p>
<p>E come Ei ne sostien; come concede</p>
<p class="i2">Con larga mano i suoi ricchi e pregiati</p>
<p class="i2">Tesori; e come figli in Lui rinati</p>
<p class="i2">Ne cura, e più quel che più l'ama e crede.</p>
<p><span class="pagenum" id="Page_411">[411]</span></p>
<p>E com'Ei nel suo grande eterno impero</p>
<p class="i2">Di nuova carità l'arma ed accende,</p>
<p class="i2">Quando un forte guerrier fregia e corona.</p>
<p>Ma poi che, per mia colpa, non si stende</p>
<p class="i2">A tanta altezza il mio basso pensiero,</p>
<p class="i2">Provar potessi almen com'Ei perdona.</p>
</div>

<p>
Dalla fiducia nel sacrifizio di Cristo è tutto ispirato il seguente sonetto:
</p>

<div class="poem">
<p>Tra gelo e nebbia corro a Dio sovente</p>
<p class="i2">Per foco e lume, onde i ghiacci disciolti</p>
<p class="i2">Sieno, e gli ombrosi veli aperti e tolti</p>
<p class="i2">Dalla divina luce e fiamma ardente.</p>
<p>E se fredda ed oscura è ancor la mente,</p>
<p class="i2">Pur son tutti i pensieri al ciel rivolti;</p>
<p class="i2">E par che dentro il gran silenzio ascolti</p>
<p class="i2">Un suon che sol nell'anima si sente.</p>
<p>E dice: Non temer, chè venne al mondo</p>
<p class="i2">Gesù, d'eterno ben largo ampio mare,</p>
<p class="i2">Per far leggero ogni gravoso pondo.</p>
<p>Sempre son l'onde sue più dolci e chiare</p>
<p class="i2">A chi con umil barca in quel gran fondo</p>
<p class="i2">Dell'alta sua bontà si lascia andare<a class="tag" id="tag546" href="#note546">[546]</a>.</p>
</div>

<p>
Le sue poesie spirituali, sebbene artefatte e dialettiche più che immaginose
e sentite, sono delle migliori d'allora, e rivelano una profonda religione,
qual doveva penetrare le anime virtuose, che deplorando i mali
della patria, gli attribuivano alla depravazione de' Cristiani e alla negligenza
de' prelati. Onde scriveva:
</p>

<div class="poem">
<p>Veggio d'alga e di fango omai sì carca,</p>
<p class="i2">Pietro, la nave tua, che, se qualch'onda</p>
<p class="i2">Di fuor l'assal, d'intorno la circonda,</p>
<p class="i2">Potria spezzarsi e a rischio andar la barca.</p>
<p>La qual, non come suol leggera e scarca</p>
<p class="i2">Sovra 'l turbato mar corre a seconda,</p>
<p class="i2">Ma in poppa e 'n prora, all'una e all'altra sponda</p>
<p class="i2">È grave sì, ch'a gran periglio varca.</p>
<p>Il tuo buon successor, ch'alta cagione</p>
<p class="i2">Dirittamente elesse, e cor e mano</p>
<p class="i2">Muove sovente per condurla a porto.</p>
<p>Ma contro 'l voler suo ratto s'oppone</p>
<p class="i2">L'altrui malizia; onde ciascun s'è accorto</p>
<p class="i2">Ch'egli senza il tuo ajuto adopra invano.</p>
</div>

<p>
<span class="pagenum" id="Page_412">[412]</span>
Adduconsi principalmente il <i>Pianto della marchesa di Pescara sopra la
passione di Cristo</i>, e l'orazione sopra l'<i>Ave Maria</i><a class="tag" id="tag547" href="#note547">[547]</a> onde provare come
ella aderisse alle dottrine nuove. Noi però osserveremo come ella assoggetti
la sua ragione alla cristiana umiltà:
</p>

<div class="poem">
<p>Parrà forse ad alcun che non ben sano</p>
<p class="i2">Sia 'l mio parlar di quelle eterne cose,</p>
<p class="i2">Tanto all'occhio mortal lontane e ascose,</p>
<p class="i2">Che son sovra l'ingegno e il corso umano.</p>
<p>Non han, credo, costor guardato 'l piano</p>
<p class="i2">Dell'umiltade, e quante ella pompose</p>
<p class="i2">Spoglie riporti, e che delle ventose</p>
<p class="i2">Glorie del mondo ha l'uom diletto invano.</p>
<p>La fe mostra al desio gli eterni e grandi</p>
<p class="i2">Obblighi, che mi stanno in mille modi</p>
<p class="i2">Altamente scolpiti in mezzo al core.</p>
<p>Lui che solo il può far prego che mandi</p>
<p class="i2">Virtù, che sciolga e spezzi i duri nodi</p>
<p class="i2">Alla mia lingua onde gli renda onore.</p>
</div>

<p>
E ancor meglio in quest'altro sonetto:
</p>

<div class="poem">
<p>Quel pietoso miracol grande, ond'io</p>
<p class="i2">Sento per grazia le due parti estreme</p>
<p class="i2">Il divino e l'uman, sì giunte insieme,</p>
<p class="i2">Ch'è Dio vero uomo, e l'uomo è vero Dio,</p>
<p>Erge tant'alto il mio basso desio</p>
<p class="i2">E scalda in guisa la mia fredda speme,</p>
<p class="i2">Che 'l cor libero e franco or più non geme</p>
<p class="i2">Sotto l'incarco periglioso e rio.</p>
<p>Con la piagata man dolce e soave</p>
<p class="i2">Giogo m'ha posto al collo, e lieve il peso</p>
<p class="i2">Sembrar mi face col suo lume chiaro.</p>
<p>All'alme umili con secreta chiave</p>
<p class="i2">Apre il tesoro suo, del quale è avaro</p>
<p class="i2">Ad ogni cor d'altere voglie acceso.</p>
</div>

<p>
Fu essa a Ferrara nel 1537 al tempo della duchessa Renata, che vedremo
calda fautrice di Calvino, e forse per mezzo di essa legò relazione con
Margherita regina di Navarra, corifea de' Riformati in Francia, e le diresse
una lettera di questo tenore:
</p>

<p>
«Le alte e religiose parole della umanissima lettera di vostra maestà mi dovriano
insegnare quel sacro silenzio, che invece di lode si offerisce alle cose
divine. Ma temendo che la mia Riverenza non si potesse riputare ingratitudine,
<span class="pagenum" id="Page_413">[413]</span>
ardirò, non già di rispondere, ma di non tacere in tutto, e solo
quasi per inalzare i contrapesi del suo celeste orologio, acciocchè, piacendole
per sua bontà di risonare, a me distingua ed ordini l'ore di questa
mia confusa vita, fintantochè Dio mi concederà di udire vostra maestà ragionare
dell'altra con la sua voce viva, come si degna di darmene speranza.
E se tanta grazia l'infinita bontà mi concederà, sarà compiuto un mio intenso
desiderio, il quale è stato gran tempo questo, che, avendo noi bisogno
in questa lunga e difficil via della vita, di guida che ne mostri il cammino,
con la dottrina e con le opere insieme ne inviti a superar la fatica. E parendomi
che gli esempj del suo proprio sesso a ciascuno siano più proporzionati,
ed il seguir l'un l'altro più lecito, mi rivoltai alle donne
grandi d'Italia per imparare da loro e imitarle; e benchè ne vedessi molte
virtuose, non però giudicava che giustamente l'altre tutte quasi per norma
se la ponessero. In una sola fuor d'Italia s'intendeva esser congiunte le
perfezioni della volontà, insieme con quelle dell'intelletto..... Certo non
mi sarà difficil viaggio per illuminare l'intelletto mio e pacificare la mia
coscienza; e a vostra maestà penso che non sia discaro per aver dinanzi un
subjetto ove possa esercitar le due più rare virtù sue; cioè l'umiltà, perchè
s'abbasserà molto a insegnarmi, e la carità, perchè in me troverà resistenza
a ricever le sue grazie.... Potessi io almeno servire per quella voce
che nel deserto delle miserie nostre esclamasse a tutta Italia di preparar
la strada alla venuta di vostra maestà! Ma mentre sarà dalle alte e reali sue
cure differita, attenderò a ragionar di lei col reverendissimo di Ferrara, il
cui bel giudizio si dimostra in ogni cosa, particolarmente in riverir la
maestà vostra. E mi godo di vedere in questo signore le virtù in grado
tale che pajono di quelle antiche nell'eccellenza, ma molto nuove agli occhi
nostri, troppo omai al mal usati. Ne ragiono assai col reverendissimo Polo,
la cui conversazione è sempre in cielo, e solo per l'altrui utilità riguarda
e cura la terra: e spesso col reverendissimo Bembo, tutto acceso di sì ben
lavorare in questa vigna del Signore»<a class="tag" id="tag548" href="#note548">[548]</a>.
</p>

<p>
La regina Margherita rispondendo la ringrazia delle lodi datele, protestando
di ben poco meritarle. «Per il di dentro io mi sento sì contraria
alla vostra buona opinione, che io vorrei non aver vedute le vostre lettere
se non per la speranza che ho, che, mediante le vostre buone preghiere,
elle mi saranno uno sprone per uscire dal luogo ov'io sono, e
cominciare a correre appresso di voi.... alla qual cosa è necessaria la continuanza
delle vostre orazioni e le frequenti visitazioni delle vostre utili
scritture...... Vostre lettere più che giammai desidero di avere, e ancor
più di essere così avventurosa, che in questo mondo possi da voi udir parlare
della felicità dell'altro».
</p>

<p>
Le espressioni della devota marchesa sentono la cortigianeria d'allora, più
che un assenso ai pensamenti della regina. E nelle sue poesie troviam invocati
<span class="pagenum" id="Page_414">[414]</span>
e Maria e gli Angeli e i Santi, nominatamente Caterina e «Francesco,
in cui, siccome in umil cera, con sigillo d'amor sì vivo impresse Gesù
l'aspre sue piaghe»: e manda in regalo un Redentore, e altra volta:
</p>

<div class="poem">
<p>L'immagin di Colui v'invio che offerse</p>
<p class="i2">Al ferro in croce il petto, onde in voi piove</p>
<p class="i2">Dell'acqua sacra sua sì largo rivo.</p>
<p>Ma sol perchè, signor, quaggiuso altrove</p>
<p class="i2">Più dotto libro mai non vi s'aperse</p>
<p class="i2">Per lassù farvi in sempiterno vivo.</p>
</div>

<p>
Il Boverio, annalista de' Cappuccini, ci racconta come a Ferrara la Colonna
tolse a proteggere i Gesuiti, introdotti di fresco, e assistette anche di denaro
i Cappuccini, a favor de' quali (egli racconta) s'adoprò acciocchè potesse raccogliersi
il loro capitolo generale del 1535, sollecitatavi da frà Bernardino
Ochino, che poi apostatò; a tal uopo essere ella andata anche al papa, ed
espugnatone l'ordine di adunarlo. Noi potremmo opporre che ad essa è dedicata
<i>la Nice</i> di Luca Contile, opera tutt'altro che casta, sebben l'autore
fosse secretario del cardinal di Trento.
</p>

<p>
Ritirata, come dicemmo, nel convento di santa Caterina a Viterbo,
la Colonna v'avea frequenti colloqui col cardinale Polo ivi residente e col
Flaminio<a class="tag" id="tag549" href="#note549">[549]</a>, col Carnesecchi ed altri amici di lui, studiosi della Scrittura.
Non è superfluo l'addur questa lettera di essa al cardinale Cervini, che fu poi
papa Marcello II:
</p>

<p class="indr">
Da Viterbo il 4 dicembre 1542.
</p>

<p class="indl">
«Illustrissimo e reverendissimo monsignore,
</p>

<p>
«Quanto più ho avuto modo di guardar le azioni del reverendissimo
monsignor d'Inghilterra, tanto più mi è parso veder che sia vero e sincerissimo
servo di Dio. Onde, quando per carità si degna risponder a
qualche mia domanda, mi par di esser sicura di non poter errare seguendo
il suo parere. E perchè mi disse che gli pareva che, se lettera o altro di
frà Bernardino (Ochino) mi venisse, la mandassi a vostra signoria reverendissima,
senza risponder altro se non mi fosse ordinato, avendo avuto
oggi la alligata col libretto che vedrà, ce le mando: e tutto era in un plico
dato alla posta qui da una staffetta che veniva da Bologna, senza altro
scritto dentro. E non ho voluto usar altri mezzi che mandarle per un mio
di servizio; sicchè perdoni vostra signoria questa molestia, benchè, come
vede, sia in stampa, e Nostro Signor Dio la sua reverendissima persona
guardi con quella felice vita di sua santità che per tutti i suoi servi si desidera.
</p>

<p>
«PS. Mi duole assai che, quanto più pensa (<i>l'Ochino</i>) scusarsi, più si
accusa, e quanto più crede salvar altri da un naufragio, più gli espone
al diluvio, essendo lui fuor dell'arca che salva e assicura».
</p>

<p>
<span class="pagenum" id="Page_415">[415]</span>
Così l'umiltà salvava da quegli eccessi, a cui talvolta trae la soverchia
concentrazione, sia pure ne' sentimenti più autorizzati. Molto ella ammirava
il cardinal Contarini, e quando morì a Bologna il 24 agosto 1542, compiangeva
perchè
</p>

<div class="poem">
<p>Potean le grazie e le virtù profonde</p>
<p class="i2">Dell'alma bella, di vil cose schiva</p>
<p class="i2">Ch'or prese il volo a più sicura riva</p>
<p class="i2">Vincendo queste irate e torbid'onde,</p>
<p>Rendere al Tebro ogni sua gloria antica;</p>
<p class="i2">E all'alma patria di trionfi ornata</p>
<p class="i2">Recar quel tanto sospirato giorno</p>
<p>Che, pareggiando il merto alla fatica,</p>
<p class="i2">Facesse quest'età nostra beata</p>
<p class="i2">Del gran manto di Pier coperta intorno.</p>
</div>

<p>
Nella qual occasione a suor Serafina Contarini dirigeva condoglianze, ricordandosi
«delle sue pie e dolci lettere, quando convitava quello amatissimo
fratello a desiderar di ritrovarsi con lei alla vera patria celeste, e della
domanda che gli fe di esponer certi salmi, che dinotava aver la morte,
passione e resurrezione di Cristo sempre impressa nel cuore». Ed enumera
i meriti del defunto, e «l'ottimo e divino esempio che dava a ciascuno, e
la molto importante utilità alla Chiesa, alla pace e al quieto viver nostro.
Ma dovemo esser sicuri che l'infallibil ordine de re, signore e capo di tutti
noi, sa il migliore e più atto tempo di tirare a sè le membra sue. Rimane
solo la perdita della sua dolcissima conversazione, e il profitto di santissimi
documenti suoi... Or altra spiritual servitù non mi resta che questa dell'illustrissimo
e reverendissimo monsignor d'Inghilterra (Polo), suo unico,
intimo e verissimo amico e più che fratello e figlio: qual sente tanto questa
perdita, che 'l suo pio e forte animo, in tante varie oppressioni invittissimo,
par l'abbia lasciata correre a dolersi più che in altro caso che gli sia occorso
giammai».
</p>

<p>
Ma il suo affetto principale restava pel cardinale Polo: e quand'esso partì
pel Concilio di Trento, minacciato sempre dagli assassini, essa il raccomandò
caldissimamente al cardinale Morone, e nel processo fatto poi a questo trovammo
varie lettere, per verità oscure e dubbie<a class="tag" id="tag550" href="#note550">[550]</a>. Eccone una da Viterbo
il 30 novembre:
</p>

<p>
«Con molti servizj etiam che da Dio mi fossero date potenti occasioni,
non potrei mostrare alla signoria vostra la mia volontà di servirla, nè
esplicarle le securtà che mi dette allorchè, umanamente e con tanta cristiana
affezione, mi disse che, in Cristo fondando ogni mia fede, credessi
che la signoria vostra reverendissima faria per monsignor d'Inghilterra
quel che gli fosse possibile, e che sperava andasse e tornasse come si desiderava
<span class="pagenum" id="Page_416">[416]</span>
da tutti li servi del Signore. Ed avendo poi inteso che continua in
vostra signoria reverendissima questa sollecitudine, dimostrandola ogni ora
con evidentissimi segni, mi allegra tanto e mi conferma sì nella presa
speranza, che non ho potuto lasciar di molestar vostra signoria con questa
mia, ringraziando Dio in Lei che si sia degnato legar in tanta unione col
vincolo della vera pace due suoi sì cari amici, e di costituirmele serva in
modo, che, absente da loro, senta consolazione della divina carità che si
fanno insieme, massime che la mia estrema indignità mi toglie l'impedimento
che suol dare l'invidia, ancora fosse santa e buona; e mi lascia umilmente
godere che Cristo, unico signore capo e ogni ben nostro, abbia voluto
che insieme conferiscano gli ampli tesori e inestimabili divizie sue, e
gli abbia eletti ad un tanto e sì importante effetto. E qui non si manca da
queste purissime spose di Cristo pregarlo che tolga ogni impedimento e ogni
dilazione a perficere le ottime aspirazioni delle signorie vostre, sempre
conformi, e rimesse alla sua suprema e rettissima volontà così in man della
signoria vostra di comandarmi al mezzo di monsignore, che per troppa sua
umiltà o per mia troppa indegnità non vuol che pensi pur di servirla, sia
da me servito in lei, che certo non potrà fare maggior carità che essere occasione
che io non mi alleviassi tanto peso di obbligo che ho con vostra signoria
reverendissima che è di prezzo tanto, quanto per me vale l'anima
mia quando la riguardo in Cristo, ove lui, come suo istromento, me la fa
vedere e sentire ogni momento la grandissima verità che Iddio gli ha posto
nel cuore, riguardato e conosciuto da quel di vostra signoria reverendissima
con altro lume che non fo io. Piaccia al Signore di aumentarli in
grazia sua, e favorirli quanto per sua gloria gli bisogna».
</p>

<p>
«PS. Non lascerò di dire a vostra signoria questo a mia confusione, che,
quando il senso talor, imitando la madre del giovane Tobia, mormora
de' timori per le insidie fatte a monsignor, subito lo spirito gli risponde,
<i>Satis fidelis est vir ille cum quo dimisimus eum</i>. Sicchè vostra signoria
vede che fa l'officio dell'angelo».
</p>

<p>
Più tardi lo ringraziava di quanto fece per esso monsignor d'Inghilterra,
e «quando riguardo vostra signoria reverendissima e monsignor Polo insieme
in una medesima stanza, non mi ammiro se, da una stessa virtù
riscaldati, non si saziano d'accendersi l'uno l'altro: ed io sola fredda ed
inferma, scrivo consolata della certezza che pregano il Signor nostro per
me, e che vostra signoria si degni servirsene, che certo più che mai si rinforzano
qui da queste buone madri l'orazioni per lei».
</p>

<p>
In altra lettera gli ha invidia della «sua molta umiltà, sapendo quanto
è differente il concetto che ne hanno quelli che in Cristo il conoscono; e
rimpiange la conversazione che avea con lui «massime quando le ragionava
di quel libro che sì bene apre spesso»<a class="tag" id="tag551" href="#note551">[551]</a>. Confesso a vostra signoria che
mai a persona fui più obbligata che al Polo, e ora in tanto spirito che nelli
<span class="pagenum" id="Page_417">[417]</span>
suoi scritti non si degna nominare altro che Gesù, come poi la signoria
vostra vedrà con grazia di Dio, qual si degni sempre mandarlo di consolazione
in consolazione, finchè sia abbracciato dalla vera e eterna in quella
patria, dove solo guardando, si fa ogni faticoso peregrinaggio felice».
</p>

<p>
Le tribulazioni che il Polo soffre, e fatiche e calunnie «niente mi molestano,
chè troppo saldo è il suo fondamento, e troppo ben compatto e stagionato
l'edifizio con mille ferme colonne di esperienza, in modo che tutte
le tribulazioni son sicuri testimonj della sua fede invittissima: ed ogni
vento contrario accende il lume della sua speranza: e quanta opposizione
gli può dar il mondo nelle opere che fa, vedo sempre al fine che son
della sua divina carità, arsa ed estinta di maniera, signor mio, che ardisco
dire che me ne ha presa, per Dio grazia, qualche scintilla, sicchè
non serbo la metà dell'amaritudine che sentirei in tutte le difficoltà e
molestie che mi occorsero: e con certi suoi amorosi e dolci modi cristiani
ha fatto che, in due anni, io non ho saputo dove mi tener la testa... ma
in questo caos mi fece sentire che doveva alzare gli occhi in un altro
modo a quel lume, che poteva illuminare lui secondo li miei bisogni, e non
secondo la mia volontà. E così fo, ogni cosa reputando egualmente venir
da Cristo, pigliando sommo piacere delle consolazioni quando Dio per suo
mezzo le manda a me.... Quando non vengono, non quanto solevo mi doglio,
ma mi umilio, o a dir meglio cerco di umiliarmi».
</p>

<p>
«Sto bene in questo silenzio (di Viterbo) e quanto più, per grazia di Dio,
il gusto, più compassione ho alla signoria vostra reverendissima: ma il
Signore con tanta pace le parli dentro, che non senta li strepiti di fuora,
come la mia debilità li sentiva..... Considerando lo stato di vostra signoria
reverendissima, non so se più compassione gli debbo avere o quando è
con le turbe servendo Cristo nelli suoi fratelli, o quando è solo con Cristo,
vedendo i fratelli di lui: massime che, essendo il corpo in fatica, e la mente
desiderando la solitudine, mi fa chiaro il copioso fonte d'ogni grazia non
gli lascia tanta sete senza dargli spesso qualche dolce poto, acciocchè o
col desiderio o coll'effetto sostenga la sua cristianissima vita».
</p>

<p>
«Avendomi detto che non lo laudi mai, mi bisogna tacere. Che se in
questa materia avessi potuto allargarmi, vostra signoria reverendissima
avria visto il caos d'ignoranza ove io era, e il labirinto di errori ov'io passeggiava
sicura, vestita di quell'oro di luce, che stride senza star saldo al
paragone della fede, nè affinarsi al fuoco della vera carità: essendo continuo
col corpo in moto per trovare quiete, e con la mente in agitazione per aver
pace. E Dio volle che da sua parte mi dicesse <i>Fiat lux</i>, e che mi mostrasse
esser io niente, e in Cristo trovare ogni cosa».
</p>

<p>
«.....Sapendo io il credito che monsignor ha alla signoria vostra e la
reverenza che monsignor Luisi (<i>Priuli</i>) e monsignor Marcantonio (<i>Flaminio</i>)
le hanno, la supplico a tenerli spesso ricordati che attendano con ogni
<span class="pagenum" id="Page_418">[418]</span>
possibil diligenza alla sua guardia, lasciando in questo a sua signoria la
guardia severissima della sua intrepida fede, considerando che Dio gli ha
eletti fra tanti altri suoi servi a custodire questo membro suo, il qual a me
pare che faccia sempre male, come che si muova o a dextris secondo lo spirito
suo, a sinistris secondo la carne mia.....»
</p>

<p>
E al cardinale d'Inghilterra:
</p>

<p>
«Sa il Signor nostro che per altro non desidero eccessivamente di parlar
con vostra signoria se non perchè vedo in lui un ordine di spirito, che solo
lo spirito lo sente: e sempre mi tira in su a quell'amplitudine di luce, che
non mi lascia troppo fermare nella miseria propria: anzi con sì alti sostanziosi
concetti mi mostra la grandezza di lassù e la bassezza e nichilità nostra,
che, vedendo noi stessi e tutte le cose create servirci a questa, bisogna trovarci
soli in Colui che è ogni cosa. E quanto più ho bisogno di parlare alla
vostra signoria, non per ansia nè dubbj nè molestia che abbia o tema d'avere
per bontà di colui che mi assicura, ma perchè ogni volta che la vostra
signoria parli di quel stupendissimo sacrificio, della eterna destinazione,
dell'esser preamati, e di quel pane ascondito trovato su quelli monti e
fonti che scrive....., fa star l'anima sull'ali, sicura di volar al desiderato
nido; sicchè tanto è per me parlare con vostra signoria come con un intimo
amico dello Sposo che mi parlerà per questo mezzo, e mi chiama a lui, e
vuol che ne ragioni per accendermi e consolarmi».
</p>

<p>
Chi ha letto santa Teresa e la beata di Chantal non istupirà dell'affetto,
che del resto, in donna, radamente si scompagna dalla venerazione. E forse
il Priuli ne faceva appunto a Vittoria, la quale gli rispondeva: «La cosa è sì
perfetta, l'affezione mia sì giusta, debita e santa, così utile all'anima mia,
sì cara e grata a Dio, che mi andrei solo ritirando, come si suol ritirare la
mente dalla troppo fissa orazione e dolcezza dello spirito, acciò ritorni a
servir gli altri prossimi per esercitar la carità, perchè con monsignor esercito
più la fede, ricevendo assolutamente da Dio quanto lui fa: sicchè sempre
sono obbligatissima al dolcissimo mio e reverendissimo Morone, che in tutti
i modi mi fa consolata».
</p>

<p>
Chi poi, in questi ultimi anni, ha potuto assistere in Parigi ai convegni
della signora Swetchine, e attorno a questa intelligente russa vedere raccolti
Lacordaire, De Falloux, Montalembert, Dupanloup ed altri caporioni della
scuola cattolica, nell'intimo bisogno di dirsi un all'altro il proprio pensiero
sulle quistioni supreme, e di accomunar le melanconie della gioja e l'istruzione
dei dolori, nel penoso rispetto del diritto e nel disgusto delle defezioni e
delle debolezze; e riconoscere che, per arrivare all'oasi, bisogna attraversare
il deserto; assicurarsi che, quando non si prenda la vita dal lato di Dio, non
si sbriga questa matassa arruffata; e scontenti del mondo e di sè, contenti di
Dio, con amabile semplicità accattare la solenne espiazione, e sostenersi
vicendevolmente a soffrire, nella persuasione superna che Dio sa quel che fa,
<span class="pagenum" id="Page_419">[419]</span>
e nella mondana che, senza i colpi dell'avversità, ci sarebbe ancora del ferro
ma non dell'acciajo; chi gli ha veduti, dico, gode immaginarsi che qualcosa
di simile avvenisse attorno alla marchesa poetessa, fra quelle pie persone, cupide
di sottrarsi al doloroso supplizio dell'incertezza. Deh, perchè in tanti
studj di drammatizzar il passato, nessuno toglie a ravvivar quelle sante e
dotte confabulazioni, che allora dovettero passare a Viterbo fra queste anime
pie, nel mentre in Germania straziavansi e a vicenda si bestemmiavano
i predicatori del disenso?
</p>

<p>
La Vittoria morì poi a Roma uscente il febbrajo 1547, e udimmo come
la compiangesse Michelangelo, il quale doleasi d'una cosa, di non averla
baciata quando la vide cadavere.
</p>

<p>
Proseguendo, noi avremo a indicare altri, per malizia o per leggerezza imputati
di eresia: oltrechè questa era divenuta l'accusa che paleggiavasi fra
avversarj, con troppo solita slealtà: onde il cardinale di Ravenna scrive al
cardinale Contarini: «Sendo questa città parzialissima, nè vi rimanendo
uomo alcuno non contaminato da questa macchia delle fazioni, si van volentieri,
dove l'occasion s'offerisce, caricando l'un l'altro da nimici»<a class="tag" id="tag552" href="#note552">[552]</a>.
</p>

<p>
Federico Fregoso genovese, dottissimo in greco ed ebraico, fu involto
nelle vicende della sua patria e della sua famiglia e nelle guerre contro i
Barbareschi, adoprato in negozj scabrosi, caro ai migliori d'allora, riordinatore
della diocesi di Gubbio, e autore del <i>Pio e cristianissimo trattato
dell'orazione</i>. Eppure i Protestanti lo annoverano fra i loro<a class="tag" id="tag553" href="#note553">[553]</a>, ma per
frode, avendo fintamente apposto il suo nome all'opuscolo <i>Della giustificazione
e delle opere</i>, e alla <i>Prefazione alla lettera di san Paolo ai Romani</i>.
</p>

<p>
Il Rucellaj, nelle <i>Api</i>, esponendo la dottrina di Pitagora che tutte le
cose sian avvivate da un'anima divina, le corporee come le incorporee, le
ragionevoli come le brute, e che da quella provengano le anime nostre e a
quella ritornino, continua:
</p>

<div class="poem">
<p>Questo sì bello e sì alto pensiero</p>
<p>Tu primamente rivocasti in luce,</p>
<p>Trissino, con tua chiara e viva voce:</p>
<p>Tu primo i gran supplizj d'Acheronte</p>
<p>Ponesti sotto i ben fondati piedi</p>
<p>Scacciando la ignoranza de' mortali (698-704).</p>
</div>

<p>
Da questi versi, che io lascio lodare ad altri, s'indurrebbe che il poeta
Giorgio Trissino insegnasse l'anima del mondo; ma invece di negare ciò,
come altri fece<a class="tag" id="tag554" href="#note554">[554]</a>, poteasi vedervi l'abitudine, allora abbastanza estesa, di
discutere e sostenere le opinioni anche le più lontane dall'ortodossia, come
chiarimmo parlando della scuola di Padova, dove appunto predicavasi la
dottrina d'Averroè sull'universalità dell'anima. Quanto all'altra parte, vorrebbe
dire che il Trissino togliesse la paura dell'inferno, disnebbiando gli
intelletti; ma ognuno vi riconosce un'infelice imitazione di Virgilio<a class="tag" id="tag555" href="#note555">[555]</a>.
</p>

<p>
<span class="pagenum" id="Page_420">[420]</span>
Il Trissino, placido ingegno, ch'ebbe onori e incarichi fin di ambascerie da
due papi, nell'<i>Italia Liberata</i>, poema che tutti conoscono e nessuno legge,
s'avventa contro i preti, i quali «spesse volte han così l'animo alla roba,
che per denari venderiano il mondo», e da un angelo fa vaticinare a Belisario
in quanta corruzione cadrebbe la Corte romana, sicchè i papi non penserebbero
che a rimpolpare i loro sterponi con ducati, signorie, paesi; conferire
sfacciatamente cappelli ai loro mignoni e ai parenti delle loro bagasce;
vendere vescovadi, benefizj, privilegi, dignità, o collocarvi persone infami;
per denaro dispensare dalle leggi migliori, non serbare fede, trarre la vita
in mezzo a veleni e tradimenti, seminare guerre e scandali fra principi
cristiani, sicchè i Turchi e i nemici della fede se n'ingrandiscano: e conchiude
che il mondo ravvedutosi correggerà questo sciagurato governo del
popolo di Cristo.
</p>

<p>
Non era il concetto medesimo, per cui, nel secolo precedente, alcuni pii
aveano fantasticato la venuta d'un papa angelico? Del resto il dire che la
Corte romana era corrotta, venale la dateria, ribalda la sua politica, non
curare le scomuniche, ridere dei frati, disapprovare il mercimonio delle
indulgenze, impugnare le decretali, vedemmo consuetissimo in Italia: e il
Trissino non facea che seguitare la moda; nè cotesta sua libertà pruova
altro se non ciò che altrove mostrammo, quanto fossero tollerate le declamazioni
contro di abusi, che si confessavano anche quando non si provedeva
a correggerli.
</p>

<p>
E come oggi il liberalismo politico professa di volere la libertà, nel mentre
i conservatori pretendono combatterlo in nome anch'essi della libertà,
altrettanto accadeva allora del liberalismo religioso. Molti potevano lealmente
credere che, se il papato era stato necessario per l'educazione de' Barbari,
allora si poteva omai dispensarsene: che la critica non farebbe se non
appurare la Chiesa e consolidare il dogma; non essendosi ancora veduto,
come oggi vediamo, succedersi dottrine tutte cangianti, tutte attaccabili,
senza autorità nè coerenza, al punto che gli spiriti non si inebriassero più
che del dubbio. E in generale si sapeva, o almen si sentiva, che riformare
non è distruggere; che le riforme opportune e durevoli debbono venire
dall'amore non dalla collera, dall'autorità che dirige, non dalla violenza
che scompiglia.
</p>

<p>
Ma chi assiste alla turpitudine degli odierni pugillatori non si meraviglierà
che allora si accusassero di eresia i nemici. A tacere il Muzio, l'Aretino, il
Franco e simil ciurma, il Vasari imputa il Perugino di miscredente, mentre
l'indole sua e i suoi dipinti il mostrano così diverso. Anche del gran Leonardo
da Vinci egli scrive che «tanti furono i suoi capricci, che filosofando delle
cose naturali, attese a intendere la proprietà d'elle, contemplando e osservando
il moto del cielo, il corpo della luna e gli andamenti del sole; per il
che fece nell'anima un concetto sì eretico, che non s'accostava a qualsivoglia
<span class="pagenum" id="Page_421">[421]</span>
religione, stimando per avventura assai più l'essere filosofo che cristiano»,
e che solo in punto di morte fosse istruito nella fede. In ciò il cortigiano dei
Medici non era informato nulla meglio di quando il fa spirare fra le braccia
di Francesco I; ed egli medesimo temperò quest'asserzione nella ristampa;
oltre che abbiamo il testamento, che Leonardo fece un anno prima di morire,
dove, tutto pietà, «raccomanda l'anima sua a Nostro Signor messer
Domenedio, alla gloriosa Vergine Maria, a monsignor san Michele»: prescrive
trenta messe basse e tre alte, da dirsi per l'anima sua in tre chiese
di regolari ad Amboise.
</p>

<p>
Gli stessi procedimenti della Riforma le diminuivano seguaci. Come svegliar
le coscienze addormentate con un <i>credo</i> vago ed oscillante? La Bibbia,
la meditazione, il libero esame! Davvero mezzi opportuni per condur a quella
certezza che è suprema necessità per operare. Io uom del popolo ho da lavorare
sei giorni per settimana, quattordici ore per giorno. Chi mi parla di
Dio? della Grazia? della giustificazione? Su ciò disputino il dotto, il ricco, la
signora oziosa, e creino tanti sistemi quante hanno teste; ma io povero, io
ignorante, io nell'ospedale, io nella manifattura! No: è impossibile che
Dio abbia messa a tal prezzo la mia salvezza. Egli non può che aver diretto
moralmente e intellettualmente l'umanità, costituendo una società istruita
da lui stesso, da lui governata, in cui un'autorità umana, esterna, visibile
sia partecipazione dell'autorità sua divina, e dove l'uomo appaja solo stromento
di Dio, annunziatore della parola del maestro eterno; sempre intenta
al cielo mentre soddisfa in noi il bisogno intellettuale della verità,
il bisogno morale del bene, il bisogno sensuale della felicità.
</p>

<p>
E il popolo nostro si tenne al credo vecchio. Oltre i pii che riconosceanvi
solo un'empietà, spiaceva il vedere sconvolto il mondo da questa
superbia del surrogare l'autorità dell'individuo a quella della città eterna.
Anche coloro che gridavano la Chiesa romana avere bisogno di correzione,
trovavano che i Protestanti la correggevano troppo male.
</p>

<p>
E che ogni giorno rivelava la moltiforme natura della Riforma: in
Germania assodatrice del principato, in Francia faziosa, in Inghilterra
dispotica e persecutrice, in Iscozia fanaticamente esagerata, regia nella
Scandinavia, repubblicana in Svizzera, deleterica in Polonia. Intolleranti
come e più di quelli da cui si erano staccati, e senza avere come questi
l'appoggio dell'autorità divina, ognuno presumeva con eguali titoli trovarsi
al possesso esclusivo della verità; un concistoro scomunicava l'altro; l'un
predicante espelleva l'altro; il Bullinger, pastore supremo a Zurigo, querelavasi
però altamente degl'Italiani, rifuggiti in gran numero in quella città;
Comander li chiamava accattabrighe, insofferenti dell'istruzione altrui, della
propria opinione tenacissimi. Gli Italiani non si risolveano fra le varie
negazioni. Lutero, adorato dai Tedeschi pel suo odio contro l'Italia, poco
gradiva ai nostri<a class="tag" id="tag556" href="#note556">[556]</a>, che spendevano piuttosto a Zuinglio, perchè avea
<span class="pagenum" id="Page_422">[422]</span>
scritto in latino, e procedea più serio e più logico: e così fece l'Altieri sunnominato
dopo che visitò le Chiese elvetiche. Calvino, non più riformator
nazionale, ma vero eresiarca, trovava maggiori assensi, ma i nostri mal sapeano
acconciarsi a quel dogma che annichila la libertà umana sotto la stretta
del peccato, e rinserra la natura in un dilemma fra il male e la grazia, offendendo
e il moralista e il filosofo. Molti, accettando la giustificazione
pei soli meriti di Cristo, continuavano però a frequentare la messa e
gli altri riti. Ma Luterani e Calvinisti sbigottivansi dell'audacia che i
fuorusciti italiani prendevano non appena avessero assaporata la libertà
di coscienza, e il Gerdes asserisce che i paradossi e le sentenze erano
il vizio di costoro. Persuasi del valore della parola, credono con essa dare
esistenza alle cose; compongono libri, anzichè preparare dei martiri; non
si fanno scrupolo di tenere una credenza interiore differente dalla parola;
nè si brigano molto di convertire il popolo, quasi questo vada dietro
ai pensanti. Olimpia Morata parafrasò i salmi in greco, lavorò affatto letterario
come quel del Flaminio che li ridusse in versi latini; piantavano
dispute, ma le trattavano filosoficamente, donde l'accusa di cui li colpisce
Melantone, di troppo platonizzare. Ciò li distoglieva dall'essere persecutori,
come gli altri più convinti, e quindi d'aggiunger un altro stimolo ai miscredenti,
il rumore e la pubblicità della repressione. Anzi, abituati alla grande
unità cattolica, i nostri traviati stupivano nel vedere i Protestanti così discordi
fra loro, e s'affannavano a conciliarli con quelle transazioni, che li
faceano disgradire dagli uni e dagli altri.
</p>

<p>
Più d'uno dei nostri, oltre il Contarini, fu accusato di cercare questi
accordi, se non altro, col tollerare espressioni che repugnassero all'esattezza
cattolica. Sul qual proposito il famoso Echio esclama: «Non è schietto figlio
della Chiesa quel che volesse fare transazioni con ingiuria della madre:
nasca scandalo, piuttosto che lasciare la verità, dice san Gregorio. E san
Basilio, la Chiesa otterrebbe facilmente pace dagli eretici se alla verità ceder
volesse: ma non l'otterranno mai. Se fosse, che farebbe tutta la Germania?
che i ricchissimi regni della Spagna? che l'Italia, madre della religione,
e la Francia col suo re cristianissimo? che il Portogallo, l'Ungheria, la
Polonia, la Scozia, l'Inghilterra, la Sicilia, Napoli, la Croazia, la Navarra?
che le maggiori potenze: Venezia col regno di Creta e Cipro; Milano, Firenze,
Genova, Siena, Lucca, e i fortissimi otto cantoni Elvetici coi Valdesi?
Consentiranno essi, e daransi vinti, e confesseranno d'aver essi e i
loro antecessori mutata l'istituzione di Cristo? O temerità!».
</p>

<p>
Aggiungiamo che i nostri non vi portavano cognizioni profonde della
scienza di Dio, e di raro convinzioni tenaci. Liberi pensatori, amavano rompere
i ceppi che l'autorità cattolica imponeva loro, cessar le pratiche o incomode
o umilianti, e poter pensare di loro capo, interpretare liberamente
il sacro testo, se non altro negare. Nella Riforma non vedeano che un'altra
<span class="pagenum" id="Page_423">[423]</span>
superstizione surrogata all'antica, talchè la ragione o restava servile al passato,
o, rotto ogni freno, usciva sino dal cristianesimo; e fuor d'ogni fede
positiva cercava il Dio ignoto. Non Luterani o Calvinisti, <i>sunt ingenia ad
contentionem prona et ad placandum difficilia</i>, scrive uno. E Comander:
<i>Nos exosos habent magnates nostri propter italos: nam contentiosi sunt et
inquieti: ex quacumque re levissima rixam movent: nec doceri a quoquo
sustinent, nec a sua pervicacia remittunt; unde nobis sunt oneri</i>.
</p>

<p>
Gli storici fanno eco a tali accuse, e anche non è guari il Villers asseriva
che gli Italiani sono o teisti o papisti<a class="tag" id="tag557" href="#note557">[557]</a>.
</p>

<p>
Vogliasi ammettere che nei nostri fuorusciti non si trova la bassa piacenteria
verso la plebe o verso i principi, che deturpa gli scritti di Lutero,
ma neppure il merito letterario. In molti paesi la Riforma diede origine o
cagione a costituire o sviluppare le lingue vulgari; così fu del romancio
fra' Grigioni, del boemo al tempo degli Ussiti, del tedesco colla Bibbia di
Lutero, e in gran parte anche del francese coll'<i>Istituzione</i> di Calvino e colle
prediche de' suoi. In Italia la lingua avea già raggiunto la sua maturanza;
e dei tanti letterati che aderirono alla Riforma nessuno scritto rimase fra i
classici; nol meritando neppur la Bibbia del Diodati, sebbene testè adottata
dalla Crusca: non avemmo alcuno che portasse lo splendore della rinascenza
nel seno della Riforma.
</p>

<p>
<span class="pagenum" id="Page_425">[425]</span>
</p>

<p class="pad2 center large">
FINE DEL VOLUME I
<br /><br />
(<i>Aprile</i> 1866)
</p>
</div>

<div class="somm">
<p>
<span class="pagenum" id="Page_431">[431]</span>
</p>

<h2><a id="indice" href="#indfront">
INDICE DEL PRIMO VOLUME</a></h2>

<table class="indice" summary="Indice">
 <tr>
  <td colspan="2"><a href="#ailettori"><span class="smcap">Ai Lettori serj</span></a></td> <td class="pag"><i>Pag.</i> 5</td>
 </tr>
 <tr>
  <td class="cap"><a href="#disc1">Discorso I.</a></td> <td>Fondazione e stabilimento della Chiesa</td> <td class="pag">15</td>
 </tr>
 <tr>
  <td class="cap"><a href="#disc2">II.</a></td> <td>Prime eresie. Consolidamento della primazia papale. Gli Iconoclasti</td> <td class="pag">37</td>
 </tr>
 <tr>
  <td class="cap"><a href="#disc3">III.</a></td> <td>Età ferrea del pontificato. I concubinarj. Le investiture. Guerra fra il pastorale e la spada</td> <td class="pag">52</td>
 </tr>
 <tr>
  <td class="cap"><a href="#disc4">IV.</a></td> <td>I Patarini. Gli Ordini mendicanti. La scolastica</td> <td class="pag">75</td>
 </tr>
 <tr>
  <td class="cap"><a href="#disc5">V.</a></td> <td>Origine dell'inquisizione. Segue de' Patarini. La Guglielmina</td> <td class="pag">103</td>
 </tr>
 <tr>
  <td class="cap"><a href="#disc6">VI.</a></td> <td>Mistici. L'Evangelio eterno</td> <td class="pag">121</td>
 </tr>
 <tr>
  <td class="cap"><a href="#disc7">VII.</a></td> <td>Crollo all'onnipotenza pontificia. Bonifazio VIII e Dante. Cecco d'Ascoli</td> <td class="pag">137</td>
 </tr>
 <tr>
  <td class="cap"><a href="#disc8">VIII.</a></td> <td>L'esiglio d'Avignone. Il grande scisma. Concilj di Costanza, di Basilea, di Firenze</td> <td class="pag">156</td>
 </tr>
 <tr>
  <td class="cap"><a href="#disc9">IX.</a></td> <td>Eresia scientifica e letteraria. Paganizzamento dell'arte, della vita. Eresia politica</td> <td class="pag">171</td>
 </tr>
 <tr>
  <td class="cap"><a href="#disc10">X.</a></td> <td>Scandali della Chiesa. Rimproveri fattile e tollerati</td> <td class="pag">200</td>
 </tr>
 <tr>
  <td class="cap"><a href="#disc11">XI.</a></td> <td>I papi politici. Alessandro VI. Il Savonarola</td> <td class="pag">217</td>
 </tr>
 <tr>
  <td class="cap"><a href="#disc12">XII.</a></td> <td>Giulio II. Concilj di Pisa e Laterano</td> <td class="pag">240</td>
 </tr>
 <tr>
  <td class="cap"><a href="#disc13">XIII.</a></td> <td>Leone X. Magnificenza profana del papato</td> <td class="pag">248</td>
 </tr>
 <tr>
  <td class="cap"><a href="#disc14">XIV.</a></td> <td>I Tedeschi a Roma. Erasmo</td> <td class="pag">258</td>
 </tr>
 <tr>
  <td class="cap"><a href="#disc15">XV.</a></td> <td>Lutero, le Indulgenze, la Bibbia</td> <td class="pag">273</td>
 </tr>
 <tr>
  <td class="cap"><a href="#disc16">XVI.</a></td> <td>Incremento e suddivisione de' Protestanti</td> <td class="pag">301</td>
 </tr>
 <tr>
  <td class="cap"><a href="#disc17">XVII.</a></td> <td>L'apologia cattolica. Conseguenze della Riforma</td> <td class="pag">327</td>
 </tr>
 <tr>
  <td class="cap"><a href="#disc18">XVIII.</a></td> <td>Adriano IV papa riformatore. Clemente VII. Sacco di Roma. Preludj d'un Concilio</td> <td class="pag">355</td>
 </tr>
 <tr>
  <td class="cap"><a href="#disc19">XIX.</a></td> <td>Il Valdes</td> <td class="pag">375</td>
 </tr>
 <tr>
  <td class="cap"><a href="#disc20">XX.</a></td> <td>Primi riformati italiani. Pietà sospetta. Michelangelo. Il Flaminio. Il Cardinale Polo. Vittoria Colonna</td> <td class="pag">387</td>
 </tr>
</table>

<hr />
</div>

<div class="chapter">
<p>
<span class="pagenum" id="Page_432">[432]</span>
</p>

<p class="title">
ERRATA-CORRIGE
</p>

<div class="errata">
<p>
Pag. 16 lin. 23 <i>invece di</i> rilevate <i>leggasi</i> rivelate
</p>

<p>
Pag. 19 lin. 19 <i>invece di</i> pare <i>leggasi</i> appare
</p>

<p>
Pag. 34 lin. 5 e 13 <i>invece di</i> Cyprian. <i>leggasi</i> Ciprian.
</p>

<p>
Pag. 116 nota (9) <i>invece di</i> <i>juxta</i> <i>leggasi</i> <i>justa</i>
</p>

<p>
Pag. 139 lin. 11 <i>invece di</i> 1234 <i>leggasi</i> 1294
</p>

<p>
Pag. 150 lin. 17 <i>invece di</i> esso Dino potea gli <i>leggasi</i> esso Dino gli
</p>

<p>
Pag. 155 nota (25) <i>i versi di Dante leggansi</i>
</p>

<div class="poem">
<p>Che se potuto aveste veder tutto</p>
<p>Mestier non era partorir Maria</p>
</div>

<p>
Pag. 158 lin. 24 <i>invece di</i> S. Ireneo di Poitiers <i>leggasi</i> S. Ireneo
</p>

<p>
Pag. 177 lin. 8 <i>invece di</i> presene <i>leggasi</i> presone
</p>

<p>
Pag. 177 lin. 27 <i>invece di</i> Paola <i>leggasi</i> Paolo
</p>

<p>
Pag. 182 lin. 9 <i>invece di</i> achitto <i>leggasi</i> achito
</p>

<p>
Pag. 197 lin. 12-14 <i>leggi</i> probare videntur mortalitatem animæ......: si quæ videntur probare ejus immortalitatem ecc.
</p>

<p>
Pag. 212 lin. 8 ult. <i>aggiungi in nota</i> Revelatio S. Brigitæ, l. 1, c. 41, ed. Romæ 1628.
</p>

<p>
Pag. 212 lin. 6 ult. <i>invece di</i> anelvano <i>leggi</i> anelavano
</p>

<p>
Pag. 212 lin. 4 ult. <i>invece di</i> scorie <i>leggi</i> scoria
</p>
</div>
</div>

<div class="footnotes">

<h2>
NOTE:
</h2>

<p>
<a id="note1" href="#tag1">1.</a> Delle opere recentemente pubblicate intorno ai riformati italiani conosciamo
le seguenti:
</p>

<div class="blockquote">
<p>
<span class="smcap">Th. Mac Cree</span>, <i>Storia della riforma in Italia, suoi progressi e sua estinzione</i>.
Edimburgo 1827. Caloroso protestante scozzese, dice che
«gli scrittori cattolici s'accordarono a dissimulare un soggetto
penoso quanto delicato, o a mostrar que' movimenti come deboli
e passeggeri, e di pochi sedotti da amor di novità».
Può considerarsene continuazione fin ai giorni nostri <span class="smcap">Leopold
Witte</span>, <i>Das Evangelium in Italien</i>. Lipsia 1861. Molto se ne
occupa anche <span class="smcap">D'Aubigné</span> nella <i>Histoire de la Reformation</i>,
fanaticamente e troppe cose ignorando; egli distingue i principj
della riforma da quelli del protestantismo, che però ravvisa
come conseguenza immediata.
</p>

<p>
<span class="smcap">Kerker</span>, <i>Die kirchliche Reform in Italien unmittelbar vor dem Tridentinum</i>;
nella <i>Theologische Quartalschrift</i> di Tubinga, anno
XLI, 1859.
</p>

<p>
<span class="smcap">M. Young</span>, <i>The life and times of Aonio Paleario, or a history of the
italian reformers in the XVI century; illustrated by original letters
and unedited documents</i>. London 1860. Due grossi volumi.
</p>

<p>
<span class="smcap">F. C. Schlosser</span>, <i>Leben des Peter Martyr Vermili</i>. Heidelberg 1809.
</p>

<p>
<span class="smcap">Edv. Bridge</span>, vicario di Manaccan nella Cornovaglia; <i>A voice from
the tomb of P. Martyr against popery</i>, 1840.
</p>

<p>
Dr. <span class="smcap">C. Schmidt</span>, prof. di teologia a Strasburgo, <i>Peter Martyr Vermigli
Leben und ausgewählte Schriften</i>. Elberfeld 1858.
</p>

<p>
<span class="smcap">C. H. Sixt</span>, <i>P. P. Vergerius päpstlicher Nuntius; eine Reformation
geschichtliche Monografie, u. s. w</i>. Brunswich 1856.
</p>

<p>
<span class="smcap">Ferdinand Meyer</span>, <i>Die evangelische Gemeinde in Locarno; ihre Auswanderung
nach Zürich, und ihre weitern Schicksale</i>, 2 vol.
Zurigo 1836.
</p>

<p>
<span class="smcap">Eynard</span>, <i>La reforme à Lucques et les Burlamaki</i>.
</p>

<p>
<span class="smcap">Gibbing</span>, <i>Trial and martyrdom of Carnesecchi</i>. Dublin 1856. Ebbe
il processo originale in 70 fogli dal collegio della Trinità in
Dublino, che l'ultimo duca di Manchester aveva acquistato a Parigi,
dove, nell'occupazione di Napoleone I, moltissime cose furono
portate da Roma concernenti l'inquisizione. Promette pubblicar
anche il processo di frà Fulgenzio Manfredi, del tempo di
Paolo Sarpi.
</p>

<p>
<span class="smcap">G. Heyne</span>, <i>Ueber die Verbreitung der Reformation in Neapel</i>, con notizie
tratte dall'archivio di Simanca. È nella <i>Zeitschrift für
Geschichtswissenschaft</i> del 1847, vol. <span class="scp">VIII</span>, p. 545.
</p>

<p>
<span class="smcap">Robert Turnbull</span>, <i>The times, life and writings of O. Morata</i>. Boston
1846.
</p>

<p>
<span class="smcap">Jules Bonnet</span>, <i>Vie d'Olympia Morata</i>; 3ª edit. Paris 1856.
</p>

<p>
<span class="smcap">See</span>, <i>Some memorials of Renée of France</i>. Londra 1859.
</p>

<p>
<span class="smcap">C. Schmidt</span>, <i>Celio Secondo Curione</i>, nella <i>Zeitschrift für die historische
Theologie</i> di <span class="smcap">C. W. Riedner</span>, 1860: dove altre cose relative
all'Italia.
</p>

<p>
<span class="smcap">C. T. Kind</span>, <i>Die Reformation in den Bisthümern Chur und Como,
dargestellt nach den besten ältern und neuen Hülfsmitteln</i>. Coira
1858.
</p>

<p>
A questo può riferirsi un articolo di <span class="smcap">J. Andr. von Sprecher</span>
negli «Archivj per la storia della Svizzera», <i>Päpstliche Instruction
neu betreffend Veltlin aus der Zeit p. Gregors XV</i>. Zurigo 1858.
</p>

<p>
<span class="smcap">Napoleon Peyrat</span>, <i>Les Réformateurs de la France et de l'Italie,
au XII siècle</i>. Parigi 1860; a cui possono aggiungersi, per la
connessione colle cose nostre.
</p>

<p>
<span class="smcap">Eugène Haage</span>, <i>La France protestante</i>.
</p>

<p>
<span class="smcap">C. J. Tissot</span>, <i>L'Eglise libre du canton de Vaud</i>.
</p>

<p>
<span class="smcap">De Castro</span>, <i>Hist. de los protestantes españoles y de su persecucion por
Felipe II</i>. Cadice 1851.
</p>

<p>
<span class="smcap">Trechsel</span>, <i>Die protestantischen Antitrinitarier vor Faustus Socin</i>.
Heidelberg 1839, 2 vol.
</p>

<p>
Inoltre molte cose pubblicate nei <span class="smcap">Fox's</span> <i>Acts and Monuments</i>
(1838); nel <i>Taschenbuch</i> di Stauber (Basilea 1851 e seg.); nella
<i>Révue Chrétienne</i> di <span class="smcap">Giulio Bonnet</span>, e in <span class="smcap">Hugo Laemmer</span>,
<i>Monumenta vaticana historiam ecclesiasticam sæculi XVI illustrantia</i>.
Friburgo di Brisgovia 1861.
</p>
</div>

<p>
<a id="note2" href="#tag2">2.</a> Breve <i>Acceptissimum munus</i> del 22 dicembre 1753.
</p>

<p>
<a id="note3" href="#tag3">3.</a> <i>Hoc inveni quod fecerit Deus hominem rectum; et ipse se infinitis miscuerit
quæstionibus</i>. Eccles. <span class="scp">VII</span>, 30. <i>Deus constituit ab initio hominem, et reliquit illum in
manu consilii sui... Ante hominem vita et mors, bonum et malum, quod placuerit ei
dabitur</i>. Eccli. <span class="scp">XV</span>, 14-18.
</p>

<p>
<a id="note4" href="#tag4">4.</a> <i>Longe clarissima urbium Orientis, non Judeæ modo</i>. <span class="smcap">Plinio</span>, <i>Naturæ hist.</i>, v. 14.
</p>

<p>
<a id="note5" href="#tag5">5.</a> Il soprannaturale trascende la natura, non però vi ripugna, altrimenti sarebbe
falso. Il dire che Dio può fare che una cosa sia e non sia nel tempo stesso, sarebbe
una repugnanza alla natura; il dire che tre Dei sono un Dio solo, sarebbe l'assurdo.
</p>

<p>
<a id="note6" href="#tag6">6.</a> <i>Quam fidem ab Ecclesia perceptam custodimus, et quæ semper a Spiritu Dei
quasi in vase bono eximium quoddam depositum juvenescens et juvenescere faciens
ipsum vas in quo est. Hoc enim Ecclesiæ Dei creditum est munus, quemadmodum ad
inspirationem plasmationi, ad hoc ut omnia membra Ecclesiæ vivificentur... Ubi enim
Ecclesia, ibi et Spiritus Dei; et ubi Spiritus Dei, illic Ecclesia et omnis gratia: Spiritus
autem veritas. Quapropter qui non participant eum, neque a mammillis matris
nutriuntur in vitam, nequaquam percipiunt de corpore Christi procedentem nitidissimum
fontem, sed effodiunt sibi lacus detritos de fossis terrenis, etc</i>. <span class="smcap">Ireneo</span>, <span class="scp">III</span>, 24.
</p>

<p>
<a id="note7" href="#tag7">7.</a> <i>Unum caput est, et origo una, et una mater fæcunditatis successibus gloriosa.
Illius fœtu nascimur, illius lacte nutrimur, illius spiritu animamur... Hæc nos Deo
servat, hæc filios regno quos generavit assignat... Habere jam non potest Deum patrem
qui Ecclesiam non habet matrem</i>. <span class="smcap">Cipriano</span>, <i>De Unit. Eccles.</i>
</p>

<p>
<a id="note8" href="#tag8">8.</a> <i>Cum toto sacramento, cum propagine nominis, cum traduce Spiritus Sancti, in
nos quoque spectat persecutionis obeundæ disciplina, ut in hæreditarios discipulos et
apostolici seminis frutices</i>. <span class="smcap">Tertulliano</span>, <i>Scorpiace</i>, cap. 9.
</p>

<p>
<a id="note9" href="#tag9">9.</a> <span class="smcap">Luca</span> <span class="scp">X</span>, 16.
</p>

<p>
<a id="note10" href="#tag10">10.</a> <span class="smcap">Matt.</span> <span class="scp">XXVII</span>, 20.
</p>

<p>
<a id="note11" href="#tag11">11.</a> <span class="smcap">Luca</span>, <i>ib.</i>, <span class="smcap">Matt.</span> <span class="scp">XVIII</span>, 17.
</p>

<p>
<a id="note12" href="#tag12">12.</a> <i>Ut unitatem manifestaret, unitatis ejusdem originem ab uno incipientem sua
auctoritate (Christus) disposuit</i>. <span class="smcap">Ciprian.</span>, <i>De Unit. Eccles.</i>
</p>

<p>
<a id="note13" href="#tag13">13.</a> <i>Epist. I ad Chorint.</i>, cap. <span class="scp">XL</span>.
</p>

<p>
<a id="note14" href="#tag14">14.</a> <i>Quamvis apostolis omnibus post resurrectionem suam parem potestatem tribuat,
et dicat. Sicut misit me Pater et ego mitto vos; accipite Spiritum Sanctum; si cujus
remiseritis peccata remittentur illi, si cujus teneritis, tenebuntur; tamen, ut unitatem
manifestarent, unitatis ejusdem originem ab uno incipientem sua auctoritate disposuit.
Hoc erant utique et cæteri apostoli quod fuit Petrus, pari consortio præditi et
honoris et potestatis, sed exordium ab unitate proficiscitur, et primatus Petro datur
ut una Christi ecclesia, et cathedra una monstretur</i>. <span class="smcap">Cipr.</span> <i>ib.</i>
</p>

<p>
<a id="note15" href="#tag15">15.</a> <i>Ad hanc enim ecclesiam propter potiorem principalitatem necesse est omnem
convenire ecclesiam, hoc est eos qui sunt undique fideles, in qua semper ab his qui sunt
undique conservata est ea quæ ab Apostolis est traditio</i>. <span class="smcap">Ireneo</span>, <span class="scp">III</span>, 43, 2.
</p>

<p>
<a id="note16" href="#tag16">16.</a> <i>Ad Ephes.</i>, <span class="scp">IV</span>, 4.
</p>

<p>
<a id="note17" href="#tag17">17.</a> Sopra la letteratura cristiana ci siamo diffusi nella nostra <i>Storia Universale</i>,
libro <span class="scp">V</span>, cap. 32, 33. Qui diamo solo ciò che verrà in uso nel procedere di quest'opera.
Così non intendiamo far una piena esposizione della fede nè de' traviamenti, ma accennar
solamente i punti, sui quali cadranno le dissensioni che verremo a raccontare.
</p>

<p>
I dogmi possono disporsi in
</p>

<p>
1. Teologia propria, cioè di Dio, e suoi attributi, creazione, providenza, e appendice
di quella la creazione dell'uomo, e di angeli o démoni;
</p>

<p>
2. Antropologia teologica, innocenza primitiva, peccato originale;
</p>

<p>
3. Cristologia, sulla persona e le opere del Salvatore;
</p>

<p>
4. Caritologia, o teorica della Chiesa e dei mezzi di salute;
</p>

<p>
5. Escatologia, cioè della morte, immortalità, purgatorio, resurrezione, giudizio
finale, paradiso, inferno, fine del mondo.
</p>

<p>
<a id="note18" href="#tag18">18.</a> Il simbolo non fu scritto nè fatto scrivere dagli Apostoli, ma tramandato oralmente:
e da sant'Agostino (<i>De tradit. symboli</i>) si raccoglie fosse proibito a' catecumeni
scriverlo, ma imparavasi a mente. Da ciò le varianti; oltrechè a ciascun vescovo era
lecito farvi cambiamenti. P. es. Rufino ci reca il simbolo qual recitavasi dalla Chiesa
romana, più incontaminato, e quale dall'aquilejese, a cui esso prete apparteneva. Eccoli
a confronto:
</p>

<div class="blockquote">
<p>
Romano. <i>Credo in Deum patrem omnipotentem</i>.
</p>

<p>
Aquilejese. <i>Credo in Deo patre omnipotente invisibili et impassibili</i>.
</p>

<p>
Romano. <i>Et in Christum Jesum unicum filium ejus, dominum nostrum</i>.
</p>

<p>
Aquilejese. <i>Et in Christo Jesu, unico filio ejus, domino nostro</i>.
</p>

<p>
Rom. e Aq. <i>Qui natus est de Spiritu Sancto ex Maria Virgine</i>.
</p>

<p>
Romano. <i>Crucifixus sub Pontio Pilato et sepultus, tertia die resurrexit a
mortuis</i>.
</p>

<p>
Aquilejese. <i>Crucifixus sub Pontio Pilato et sepultus, descendit ad inferna, tertia
die resurrexit e mortuis</i>.
</p>

<p>
Rom. e Aq. <i>Ascendit in cœlos, sedet ad dexteram Patris: inde venturus est judicare
vivos et mortuos</i>.
</p>

<p>
Romano. <i>Et in Spiritum Sanctum. Sanctam Ecclesiam. Remissionem peccatorum.
Carnis resurrectionem</i>.
</p>

<p>
Aquilejese. <i>Et in Spiritu Sancto. Sancta Ecclesia. Remissione peccatorum. Hujus
carnis resurrectione</i>.
</p>
</div>

<p>
Dalle catechesi di Massimo vescovo di Torino (<i>Homil. in traditione symboli</i>), di san
Pietro Crisologo vescovo di Ravenna (<i>in Symb. apost</i>.) e da altri raccogliamo i simboli
delle diverse Chiese, dove trovansi introdotte le parole <i>conceptus, passus, mortuus,
catholicam, sanctorum communionem, vitam æternam</i>, dappoi addottate nel simbolo
comune, qual già si trova ne' sermoni 240, 241, 242, posti in appendice ai sermoni
genuini di sant'Agostino nell'edizione dei Padri Maurini.
</p>

<p>
Alcune di quelle aggiunte pajono arbitrarie e quasi futili; ma tendevano a confutare
alcuni errori divulgati. Così nel surriferito simbolo aquilejese, il <i>descendit ad inferna</i>
si oppone agli Apollinaristi ed Ariani, che negavano l'anima a Cristo, quasi ne facesse
vece la divinità; l'<i>invisibili et impassibili</i> è contro i Noeziani e Sabelliani, che diceano
esser nato e aver patito il Padre Eterno: l'<i>hujus carnis</i> contrasta a chi teneva che
dovessimo risorgere con un corpo aereo e celeste.
</p>

<p>
Gli esegeti tedeschi danno pel più antico simbolo che si conosca, quello della Chiesa
copta, usato nella Chiesa d'Alessandria. Eccolo:
</p>

<p>
«Il vescovo o il prete dirà al catecumeno: Credi al solo vero Dio, padre onnipotente,
ed al suo figlio unigenito signor nostro e salvatore, e allo Spirito Santo vivificatore,
trinità consustanziale, una sovranità, un regno, una fede, un battesimo; alla santa
Chiesa cattolica, apostolica, alla vita eterna?» Il catecumeno risponderà: «Credo».
</p>

<p>
Poi il vescovo od il prete gli domanderà: «Credi tu nel N. S. G. Cristo, figlio unigenito
di Dio Padre? Credi che egli si è fatto uomo come noi per azione miracolosa dello
Spirito Santo sopra la Vergine Maria; che fu crocifisso per noi sotto Ponzio Pilato, e
morto per la nostra redenzione; risuscitò il terzo giorno rompendo le catene; che
siede alla destra del suo Padre nel cielo, e che verrà a giudicar i vivi ed i morti quando
apparirà esso e il suo regno?
</p>

<p>
«E credi nel Santo Spirito vivificatore, che purifica tutto nella santa Chiesa?» e il
catecumeno risponderà: «Credo».
</p>

<p>
Vedasi uno studio del protestante Michele Nicolas nella <i>Revue moderne</i> 1865, giugno.
</p>

<p>
<a id="note19" href="#tag19">19.</a> Vedi <span class="smcap">Gruner</span>, <i>De odio humani generis, Christianis a Romanis objecto</i>. Coburgo
1755.
</p>

<p>
<a id="note20" href="#tag20">20.</a> Nelle epistole <i>passim</i>.
</p>

<p>
<a id="note21" href="#tag21">21.</a> Decreto 11 giugno 1855 della S. Congregazione dell'Indice.
</p>

<p>
<a id="note22" href="#tag22">22.</a> <span class="smcap">Luca</span> <span class="scp">XXII</span>, 29.
</p>

<p>
<a id="note23" href="#tag23">23.</a> <i>Sap.</i> <span class="scp">XIV</span>, 22 e seg.
</p>

<p>
<a id="note24" href="#tag24">24.</a> <span class="smcap">S. Paolo</span> <i>ad Galat.</i> v. 19.
</p>

<p>
<a id="note25" href="#tag25">25.</a> Secondo Eusebio (<i>Vita di Costantino</i>, <span class="scp">II</span>, 65), l'imperatore scrisse ad Ario: «Son
persuaso che, se io fossi tanto fortunato da recar gli uomini ad adorare tutti lo stesso
Dio, questo cambiamento di religione ne produrrebbe un altro nel governo»: e soggiunge
che s'adopera a questo scopo «senza far troppo rumore». Avea dunque chiaro
concetto della rivoluzione ch'egli operava.
</p>

<p>
<a id="note26" href="#tag26">26.</a> Anastasio Bibliotecario trasse dagli archivj del Vaticano il catalogo degli arredi
donati da Costantino alla basilica di san Giovan Laterano; baldacchini, statue, vasi, croci,
candelabri, lumiere, altari, patene, coppe, urne, incensieri, d'oro, d'argento, con pietre
fine; tanto da sommare a 683 libbre d'oro e 12,943 d'argento, oltre la doratura di tutta
la volta della basilica; sicchè varrebbero quasi 2 milioni di lire. Costantino vi aggiunse
beni fondi da rendere L. 230,000 l'anno, e l'annuo tributo di 130 libbre d'aromi.
Critici serj e prudenti sostennero l'autenticità di questo catalogo.
</p>

<p>
<a id="note27" href="#tag27">27.</a> Farebbe concedere da Costantino al papa la sovranità su Roma, l'Italia e le provincie
d'Occidente. Forse fu inventata nell'<span class="scp">VIII</span> secolo, ed inserita nelle Decretali del
falso Isidoro. Ma già nel <span class="scp">XII</span> secolo l'autenticità ne era impugnata: poi Lorenzo Valla
la repudiò con ragioni, a cui aderirono anche i più caldi difensori della Santa Sede.
</p>

<p>
<a id="note28" href="#tag28">28.</a> Il concetto di tutto il medioevo fu appunto che gl'imperatori abbandonassero
Roma perchè era destinata providenzialmente a divenire e restar metropoli della cristianità.
Lo cantò Dante in una delle più belle parti del divino poema.
</p>

<p>
<a id="note29" href="#tag29">29.</a> Da ciò chiamaronsi Nicolaiti i concubinarj, eretici dell'<span class="scp">XI</span> secolo.
</p>

<p>
<a id="note30" href="#tag30">30.</a> Lib. <span class="scp">III</span>, <i>Adversus hæres.</i>, c. 3.
</p>

<p>
<a id="note31" href="#tag31">31.</a> Ep. 91, nell'anno 382.
</p>

<p>
<a id="note32" href="#tag32">32.</a> Leg. 7. Cod. <i>de Summa Trinitate</i>.
</p>

<p>
<a id="note33" href="#tag33">33.</a> <i>Contra Parm.</i>, L. <span class="scp">II</span>.
</p>

<p>
<a id="note34" href="#tag34">34.</a> <i>Contra Petil.</i>, L. <span class="scp">II</span>, c. 57.
</p>

<p>
<a id="note35" href="#tag35">35.</a> <i>Nihil asperum, nihil grave nos constituros speramus</i>. Prologo di san Benedetto.
</p>

<p>
<a id="note36" href="#tag36">36.</a> A quattro regole principali possono ridursi tutti: 1º quella di san Basilio, che prevalse
in Oriente; 2º quella di sant'Agostino, adottata dai canonici regolari, dai Premonstratesi,
dai Domenicani e dagli Ordini militari; 3º questa di san Benedetto a cui si annettono
Cistercensi, Camaldolesi, Vallombrosiani, Certosini; 4º quella di san Francesco con
cui cominciano gli Ordini mendicanti.
</p>

<p>
Leone XII avea divisato di riformar le regole e il vestire de' frati, riducendoli a tre
soli Ordini; uno di regolari, poveri, di scienza discreta e gran carità, che servissero al
popolo sussidiando i parroci, e prestandosi agli spedali. Il secondo tutto all'educazione
e istruzione della gioventù, e a sostenere gl'interessi della religione e del buon costume.
Il terzo di contemplativi che predicassero, salmeggiassero, e aspirassero all'evangelica
perfezione.
</p>

<p>
<a id="note37" href="#tag37">37.</a> Sant'Agostino definisce lo scisma <i>scissio charitatis</i>; l'eresia <i>scissura fidei; hæreticus
est qui non sequitur catholicam veritatem; schismaticus est qui non amplectitur
catholicam pacem; apostasia est totius fidei omnimoda abnegatio</i>.
</p>

<p>
<a id="note38" href="#tag38">38.</a> Lo dice san Gerolamo, <i>De script. eccl.</i>
</p>

<p>
<a id="note39" href="#tag39">39.</a> <i>Est nobis liber contra hæreses et sectas omnes compositus quem si legere volueritis,
damus</i>.
</p>

<p>
<a id="note40" href="#tag40">40.</a> <i>De præscriptione</i>, c. 42.
</p>

<p>
<a id="note41" href="#tag41">41.</a> <i>Mescolanze</i>, p. 221, 269.
</p>

<p>
<a id="note42" href="#tag42">42.</a> <i>De unitate, epist. ad plebem.</i>
</p>

<p>
<a id="note43" href="#tag43">43.</a> <i>Cod. Theod.</i>, libro <span class="scp">XVI</span>, titolo <span class="scp">I</span>, legge 2.
</p>

<p>
<a id="note44" href="#tag44">44.</a> Queste scuse non so quanto possano applicarsi ad Agrippino vescovo di Como, del
quale parlando nella mia <i>Storia della città e diocesi di Como</i>, mostrai il traviamento,
e con ciò parvi ad alcuno mancar di riverenza a chi era onorato del titolo di santo. Ma
la verità anzi tutto: poi non è detto che Agrippino non si ravvedesse. La mia asserzione,
oltre una lettera di san Colombano a Bonifacio IV, appoggiasi a un bellissimo titolo,
che or serve di mensa all'altar maggiore della chiesa di Isola nella Comacina, ed è
siffatta:
</p>

<div class="poem">
<p><i>Degere quisquis amat ullo sine crimine vitam</i></p>
<p><i>Ante diem semper lumina mortis habet</i>.</p>
<p><i>Illius adventu suspectus rite dicatus</i></p>
<p><i>Agripinus præsul hoc fabricavit opus</i>.</p>
<p><i>Hic patriam linquens propriam, karosque parentes</i></p>
<p><i>Pro sancta studuit pereger esse fide</i>.</p>
<p><i>Hic pro dogma patrum tantos tollerare labores</i></p>
<p><i>Noscitur, ut nullus ore referre queat</i>.</p>
<p><i>Hic humilis militare Deo devote cupivit</i></p>
<p><i>Cum potuit mundi celsos habere grados</i>.</p>
<p><i>Hic terrenas opes maluit contemnere cunctas</i></p>
<p><i>Ut sumat melius præmia digna.... (<span class="upright">polo? sibi?</span>)</i>.</p>
<p><i>Hic semel exosum sæclum decrevit habere</i></p>
<p><i>Et solum diliget mentis amore Deo</i>.</p>
<p><i>Hic quoque jussa sequens Domini legemque Tonantis</i></p>
<p><i>Proximum ut sesse gaudet amare suum</i>.</p>
<p><i>Hunc etenim quem tanta virum documenta decorant</i></p>
<p><i>Ornat et primæ nobilitatis honor</i>.</p>
<p><i>His Aquileja ducem illum destinavit in oris</i></p>
<p><i>Ut gerat invictus prœlia magna Dei</i>.</p>
<p><i>His caput est factus summus patriarcha Johannes</i></p>
<p><i>Qui prædicta tenet primus in orbe sedem</i>.</p>
<p><i>Quis laudare valet clerum populumque comensem</i></p>
<p><i>Rectorem tantum qui petiere sibi?</i></p>
<p><i>Hi sinodus cuncti venerantur quatuor almas,</i></p>
<p><i>Concilium quintum postposuere malum</i>.</p>
<p><i>Hi bellum ob ipsas multos gessere per annos</i></p>
<p><i>Sed semper mansit insuperata fides</i>.</p>
</div>

<p>
<a id="note45" href="#tag45">45.</a> Alludendosi più volte in questi discorsi a opinioni de' primi eretici, sarà bene accennarne
il significato.
</p>

<p>
Paolinisti e Fotiniani credeano Gesù Cristo semplice uomo, non preesistente alla sua
concezione.
</p>

<p>
Simoniaci, derivanti da Simon Mago che a san Pietro offriva denari per ottenerne la
facoltà di comunicar lo Spirito Santo, chiamansi quelli che fan mercimonio delle cose
sacre, e più solitamente de' benefizj.
</p>

<p>
Gli Ariani negano la divinità di Cristo, e i Macedoniani la divinità dello Spirito Santo.
</p>

<p>
I Nestoriani dividevano la persona di Gesù Cristo, negando che in lui Dio e l'uomo
fossero una persona sola; in conseguenza Maria non era madre di Dio.
</p>

<p>
Gli Eutichiani confondevano le due nature di Cristo, dicendo che una sola erasene
fatta dalla natura sua divina e dall'umana.
</p>

<p>
Manichei e Marcioniti credeano a due principj indipendenti, l'uno del bene, l'altro
del male; l'uno creatore dell'anima, l'altro del corpo; l'uno del nuovo, l'altro del vecchio
Testamento.
</p>

<p>
Novaziano negava alla Chiesa l'autorità di rimettere i peccati. I Donatisti invalidavano
il battesimo conferito dagli eretici. Aerio rigettava l'episcopato, il pregare pei morti,
i digiuni stabiliti, e altre osservanze ecclesiastiche; Vigilanzio il culto delle reliquie e
l'invocazione dei santi; gli Iconoclasti tutte le immagini.
</p>

<p>
I Pelagiani negavano il peccato originale e la necessità della grazia interiore.
</p>

<p>
I Semipelagiani ammettevano il peccato originale, e non negavano la necessità della
grazia interna per compire la nostra salute, ma diceano ch'essa davasi per meriti precedenti,
e che l'uomo comincia la salute sua da se medesimo, senza la grazia.
</p>

<p>
Più tardi Berengario negò la presenza reale e la transustanziazione: gli Albigesi rinnovarono
le credenze de' Manichei, e i Valdesi quelle di Aerio e Vigilanzio.
</p>

<p>
Questi sono i principali eretici, ma l'enumerazione de' singoli è lunghissima, e può
vedersi nel <i>Dizionario delle eresie</i> di Pluquet, e nella traduzione francese del Commonitorio
di san Vincenzo di Lerins, fatta dall'abate Pavy, il quale ne annovera settantuna
nel <span class="scp">IV</span> secolo.
</p>

<p>
<a id="note46" href="#tag46">46.</a> <i>Ep.</i> <span class="scp">XI</span>, 13.
</p>

<p>
<a id="note47" href="#tag47">47.</a> Nelle opere inedite che il cardinale Mai trasse dalla biblioteca Vaticana, si trova
un'importante confessione della supremazia del vescovo di Roma, fatta da un patriarca
greco, anteriore di mezzo secolo allo scisma. Difendendo esso le immagini sacre, allora
combattute da Costantino Copronimo, dice che l'errore degli Iconoclasti poteva essere
scusato per ignoranza solo avanti il secondo sinodo niceno. «Fu questo radunato
convenientissimamente e con tutta legittimità; poichè, secondo le antiche stabilite regole
divine, vi teneva il posto più degno, e presedeva una notabile parte del supremo
clero occidentale, cioè dell'antica Roma; senza del quale, niun dogma che nella Chiesa
si esamini, quantunque già ammesso per decreti canonici e per consuetudini ecclesiastiche,
non si riguarderà mai come approvato e dedotto ad assoluta definizione e pratica.
Imperocchè quella Chiesa gode il primato del sacerdozio, e ritiene tal dignità come
trasmessale dai due corifei degli apostoli». Συγκεκροήτο γὰρ τοῦτο μάλιστα ενδικῶς, και εννομώτατα επειπερ ἤδη, κατὰ
τοὺς ὰρχήθεν τετυπωμένους θειους θεσμοὺς προῆγη κατ’αυτὴν, καὶ
προήδρευεν, όσον τε τῆς έσπεριας λήξεως, ἤτοι τῆς πρεσβυτερος Ρώμης,
μέρος οὺκ ἄσημον ῷν ἄνευ, ουδὲν δόγμα κατὰ τὴν ηκκλησιαν κινουμενον,
θεσμοῖς κανονικοῖς καὶ ιερατικοῖς έθεσι νενομισμενον άνωθεν, τὴν δοκιμασιαν
οὺ σκοιὲ, ὴ δεξαιτ’ άν ποτε τὴν περαιωσιν, ώς δὲ λαχόντον κατὰ τὴν
ιερωσυνεν εξάρκειν, καὶ τῶν κσρυφαιων ὲξ αποστόλοις ὲγκεχειριδμένον τὸ
ὰξιομα.
</p>

<p>
<a id="note48" href="#tag48">48.</a> Stefano II alla dieta di Quiersy 14 aprile 754 statuisce con Pepino un'alleanza.
</p>

<p>
<i>Statuimus cum consensu et clamore omnium, ut tertio kalendas majarum (<span class="upright">29
aprile</span>) in Christi nomine hostiliter Longobardiam adissemus; sub hoc, quod pro pactionis
fœdere per quod pollicimus et spondemus tibi, beatissimo Petro clavigero regni
cœlestis et principi apostolorum, et pro te huic almo vicario tuo Stephano egregio papæ
summoque pontifici, ejusque successoribus usque in finem sæculi, per consensum et
voluntatem omnium infrascriptorum abatum, ducum, comitum Francorum, quod si
Dominus Deus noster pro suis meritis sacrisque precibus, victores nos in gente et regno
Longobardorum esse constituerit, omnes civitates atque ducata seu castra, sicque
insimul cum exarcatu Ravennatum, nec non et omnia quæ pridem tuæ per imperatorum
largitionem subsistebant ditioni, quod specialiter inferius per adnotatos fines fuerit
declaratum, omnia quæ infra ipsos fines fuerint ullo modo constituta vel reperta,
quæ iniquissima Longobardorum generatione devastata, invasa, subtracta, ullatenus
alienata sunt, tibi, tuisque vicariis sub omne integritate æternaliter concedimus, nullam
nobis nostrisque successoribus infra ipsas terminationes potestatem reservatam,
nisi solummodo ut orationibus et animæ requiem profiteamur, et a vobis populoque
vestro patritii Romanorum vocemur</i>. Seguono i confini.
</p>

<p>
Sull'autenticità di questo documento vedi il Troya, e <span class="smcap">Brunengo</span>, <i>Le origini della
sovranità temporale dei papi</i>. Roma 1862.
</p>

<p>
<a id="note49" href="#tag49">49.</a> Nell'elezione dell'imperatore, l'arcivescovo di Colonia gli domandava:
</p>

<p>
Vuoi mantenere con tutte le forze la santa fede cattolica?
</p>

<p>
Vuoi esser difensore e protettore alle sante chiese e ai ministri di esse?
</p>

<p>
Vuoi al santo padre il pontefice romano riverentemente prestare soggezione e la
fede dovuta; non violare la libertà ecclesiastica; mostrarti a tutti benigno, mansueto,
affabile secondo la regia dignità; e condurti in modo da regnar a utilità non tua, ma del
popolo tutto; ed aspettar il premio de' tuoi benefizj non in terra ma in cielo?
</p>

<p>
Dopo coronato, l'imperatore giurava: «Professo e prometto in faccia a Dio e agli
angeli suoi, di osservare le leggi, far giustizia, confermar i diritti del regno, prestare il
dovuto onore al pontefice romano e agli altri vescovi e vassalli; conservare le cose donate
alla Chiesa».
</p>

<p>
Queste idee sulla distribuzione del potere non le deduco da teologi o romanisti;
ma nello <i>Specchio di Svevia</i>, costituzione della Germania antichissima, è detto che
Cristo, principe della pace, lasciò in terra due spade per difesa della cristianità; ed affidolle
a san Pietro, una pel giudizio secolare, l'altra per l'ecclesiastico: la prima è dal
papa <i>imprestata</i> all'imperatore (<i>des weltichen Gerichtes Schwert darlihet der Papst
dem Kaiser</i>); l'altra rimane al papa affinchè giudichi stando s'un palafreno bianco, e
l'imperatore dee tenergli la staffa acciocchè la sella non si scomponga; significando così
che, se alcuno resiste ostinatamente al papa, l'imperatore e gli altri principi devono
costringervelo colla proscrizione. Nessuno può scomunicar l'imperatore fuorchè il papa,
e questo per tre sole cause: se dubita della fede vera; se ripudia la moglie; se turba
le chiese e le case di Dio. Quando si scoprono eretici bisogna procedere contro di essi
ai tribunali ecclesiastico e secolare; la pena è il fuoco. Ogni principe che non punisce
gli eretici è scomunicato. E se fra un anno non venga a resipiscenza, il papa lo priverà
dell'uffizio principesco e di tutte le sue dignità. <span class="smcap">Schilter</span>, <i>Antiq. Teuton.</i>, T. <span class="scp">III</span>.
</p>

<p>
<a id="note50" href="#tag50">50.</a> Vedi <span class="smcap">Celestino Masetti</span>, <i>Dei vantaggi arrecati alle nazioni cristiane dai Romani
Pontefici per mezzo delle nunziature apostoliche</i>. Roma 1842.
</p>

<p>
<a id="note51" href="#tag51">51.</a> <i>Quam fœdissima ecclesiæ romanæ facies, cum Romæ dominarentur potentissimæ
æque ac sordidissimæ meretrices, quarum arbitrio mutarentur sedes, darentur
episcopi, et, quod auditu horrendum et infandum est, intruderentur in sedem Petri
earum amasii pseudo pontifices, qui non sunt nisi ad signanda tantum tempora in
catalogo romanorum pontificum scripti</i>. (<i>Ad ann</i>. 912, n. XII) Così dice il Baronio, che
era cardinale, scriveva per impulso di san Filippo Neri, e per sostenere il papato contro
le storie che dettavano i Protestanti, e massime le Centurie Magdeburgesi. Eppure
vedasi come riprova i disordini della Chiesa. Nel che anzi eccedette, come l'accusa perfino
il Muratori, sì poco papale; e come il provano altri documenti intorno a quell'età.
</p>

<p>
<a id="note52" href="#tag52">52.</a> Questa favola della papessa Giovanna, su cui vedremo trastullarsi i satirici e protestanti,
si collocherebbe all'855; non è accennata che da Mariano Scoto, cronista dell'<span class="scp">XI</span>
secolo, poi narrata a disteso da Martin Polacco, che dettò una storia de' papi fino
al 1277. Oltre ch'egli è tardivo, il passo sembra interpolato, mancando in alcuni codici,
com'è intruso nella <i>Storia de' pontefici</i> di Anastasio Bibliotecario, il quale altrove a
Leone IV fa succedere Benedetto III, non già questo supposto Giovanni VII, e dice che
l'elezione fu notificata a Lotario imperatore, il quale si sa che morì nel settembre del
855; sicchè non vi saria bastante intervallo per frammettervi un altro papa. Produssero
ultimamente una medaglia del 855, che porta il conio e di Lotario e di Benedetto
III; locchè conferma l'immediata successione di questo. Si noti che Leone IX,
scrivendo a Michele Cellulario patriarca di Costantinopoli, gli dice come in Occidente
era sparso che una donna fosse stata fatta patriarca di Costantinopoli. Il fatto sarebbe
men improbabile per una sede, cui dicesi ottenessero anche eunuchi; ma il papa non
avrebbe accennato questa diceria, nè il Cellulario avrebbe lasciato di rimbeccarnelo se
fosse stata anche solo bisbigliata la storia della papessa Giovanna. Ed è pure da valutarsi
che, nei contrasti che allora la sede romana avea colla greca, fra tante ingiurie
che il patriarca Fozio lancia contro i Papi, non fa la minima allusione a questa papessa.
Lasciam dunque in siffatte cloache l'abate Casti, Bianchi Giovini e simili sozzure.
</p>

<p>
<a id="note53" href="#tag53">53.</a> Cardinali vescovi eran quelli di Ostia, Porto, santa Rufina, Alba, Sabina, Tusculo,
Preneste, vicarj del papa qual parroco di san Giovan Laterano. Cardinali cherici erano i
parroci dipendenti da quattro altre chiese patriarcali di Roma. I cardinali diaconi presedevano
agli istituti di carità.
</p>

<p>
<a id="note54" href="#tag54">54.</a> Già sotto i Longobardi, Paolo Diacono si lamentava che nessuno frequentasse la
chiesa di san Giovanni di Monza, perchè i suoi preti erano concubinarj e simoniaci. Nel
790 girò attorno a Brescia un monaco, annunziando vicina la fine del mondo, in grazia
della depravazione de' religiosi: spacciatosi profeta, distribuì i suoi proseliti in cori
di angeli, guidati da arcangeli, e maltrattò i frati sinchè egli stesso venne mandato a
morte. <span class="smcap">Rodulphi Notarii</span> <i>Hist. rerum brixian.</i>, p. 17.
</p>

<p>
<a id="note55" href="#tag55">55.</a> Il passo fu accertato essere stato intruso. Ad ogni modo si sa non essere questo
divieto a' preti di aver moglie che una disciplina, e la Chiesa l'adottò per alte convenienze,
pur tollerando in alcun luogo, come fra i Greci. Che a Napoli il matrimonio
de' preti e sin quello de' frati fosse riconosciuto vorrebbero indurlo da documenti autentici,
ove trovansi soscrizioni, <i>Ego Petrus, filius domini Stephani monachi: Ego Sergius,
filius domini Johannis monachi: Ego Joannes, filius domini Petri monachi...</i>.
(alle pagine 10, 21, 40, 46 della <i>Sylloge de' Monumenti</i> del grande archivio di Napoli). Ma
ciò può riferirsi a persone monacatesi dopo vedovate. Il concilio di Melfi nel 1059 limitò
il matrimonio de' preti: dopo il concilio romano del 1072 fu proibito. Nelle consacrazioni
dei vescovi prescriveansi norme intorno all'ordinare conjugati: e l'arcivescovo Alfano
nel 1066, consacrando il primo vescovo di Sarno, gli indiceva <i>ne bigamum, aut qui
virginem sortitus non est uxorem, ad sacrum ordinem permittat accedere: et si quos
hujusmodi forte reperit, non audeat promovere</i>. <span class="smcap">Ughelli</span>, <i>Italia sacra</i>, tom. <span class="scp">VII</span>, p. 571.
Barbato arcivescovo di Sorrento, nel 1110 ordinando Gregorio vescovo di Castellamare,
dicea: <i>eique dedimus in mandatis ne nunquam ordinationem præsumat facere illicitam,
nec bigamum, aut qui virginem non est sortitus uxorem, neque illiteratum.... ad
sacrum ordinem permittat ascendere</i>. Id., tom. <span class="scp">VI</span>, p. 609, ediz. Venezia 1721. Tutto
ciò poteva riferirsi a vedovi, e tale disciplina è seguita oggi pure, non ordinandosi chi
fosse stato bigamo vero, cioè marito successivo di due donne, o bigamo similitudinario,
cioè marito d'una vedova.
</p>

<p>
<a id="note56" href="#tag56">56.</a> Il cronista Arnolfo da principio mostrasi caldissimo dell'indipendenza della Chiesa
milanese dalla romana, disapprovando altamente la plebe che tumultuava contro gli eretici.
Ma dopochè nel 1077 intervenne all'ambasceria con cui i Milanesi implorarono perdono
da Gregorio VII, cangiò stile, protestando «non dissentire punto da quelli che
riprovavano le consacrazioni simoniache e l'incontinenza de' preti» (Lib. <span class="scp">IV</span>, 12); oggimai
vedere ben altrimenti di prima, e confrontando il presente col passato, arrossire non già
pei barbarismi del suo stile, ma d'avere sventatamente riferito i fatti e i detti altrui:
<i>cumque præteritis præsentia scriptis scribenda conferret, rubore perfusum fideliter
erubescere, nec barbarismos in verbis egisse, sed aliorum quælibet dicta vel facta temere
indicasse confundi</i> (<span class="scp">IV</span>, 43). Col che veramente indica piuttosto aver imprudentemente
recato fatti e detti, che non mentito alla verità.
</p>

<p>
Landolfo Seniore invece, parteggiando affatto per l'indipendenza della Chiesa milanese,
non solo svisa i fatti contemporanei, ma anche i precedenti, volendo sempre
esporli come tipo e specchio de' presenti; esalta tutti i vescovi precedenti, e massime
Eriberto da Cantù; trova le virtù e i meriti tutti ne' concubinarj, asserendo con leggerezza
e mentendo con impudenza, come avviene de' settarj.
</p>

<p>
<a id="note57" href="#tag57">57.</a> <i>Permittis ut ecclesiæ tuæ clerici, cujuscumque sint ordinis, velut jure matrimonii
confœderentur uxoribus. Quid est, pater, quod tibi soli vigilas, et his pro quibus
priorem exigendus es rationem, tam inerti securitate dormitas?... Præsertim, cum et
ipsi clerici tui, quidem satis honesti et literarum studii sint decenter instructi. Qui
dum ad me confluerent, tamquam chorus angelicus et velut conspicuus ecclesiæ videbantur
eniteres</i>.
</p>

<p>
Ottocento anni dopo, Royer Collard in Francia diceva: «Nel 1793 le persone della
mia età videro la filosofia del tempo, sostenuta dal terrore, ammogliar alcuni preti. Che
preti erano? che donne sposavano? I pochi che restano ancora di tali vergognosi matrimonj
stanno sotto la riprovazione universale. La pruova non si rinnoverà; ma se fosse,
non esito affermare che il prete ammogliato salendo all'altare desterebbe orrore al nostro
popolo cattolico, e l'indignazione pubblica lo dichiarerebbe incapace e indegno del
sacerdozio».
</p>

<p>
<a id="note58" href="#tag58">58.</a> Gregorio VII, nella famosa lettera al vescovo di Metz, non esita a mettere il papa
di sopra dei re. «Questa dignità di monarca, inventata da' pagani, non dev'essere soggetta
all'eterna autorità di san Pietro, che la misericordia di Dio ha depositata in mano
dell'uomo per salute de' redenti? Re, principi, duchi, imperatori hanno ereditato questi
nomi pomposi da uomini dannati eternamente, i quali con rapine, perfidie, violenze,
assassinj, esercitarono sopra i loro simili l'esecrando diritto del forte, e fatti despoti dominavano
con tirannico orgoglio. Chi può dubitare che i ministri della Chiesa, i sacerdoti
di Cristo, i successori di Pietro devano esser venerati per padri e maestri dei re,
dei popoli, del genere umano?... Un semplice esorcista è rivestito d'un'autorità superiore
a qualunque principe, perchè discaccia gli spiriti maligni. Il pio sacerdote governa
i suoi simili a salute dell'anime loro, ad onore e gloria di Dio: mentre i potenti del
mondo non regnano che per soddisfar all'orgoglio ed a materiali passioni. Un monarca
cristiano, quando giace sul letto di morte, implora l'assistenza del prete che gli rimetta
i peccati, e salvi da Satana, e lo guidi dalle tenebre agl'eterni splendori: vedeste mai
un prete o un laico in agonia rivolgersi al suo re? Qual principe della terra si arroga
di riscattare un'anima dall'inferno in virtù del santo battesimo? E ciò che forma la
sublimità della religione cattolica, il mistero che gli angeli contemplano e le potenze
infernali paventano, dov'è il monarca che possa con una sola parola creare il corpo e
il sangue di Cristo? Chi dunque dubiterà che l'autorità del pontefice non sovrasti a
quella del re? Quegli non cerca che le cose di Dio, e vive austero fra le vanità della
terra; questi si occupa solo del proprio interesse, e opprime i fratelli a danno della
propria salute. Quegli è membro del corpo di Cristo; questi dell'angelo della menzogna.
Quegli rinnega i suoi appetiti, macera il corpo per regnar un giorno con Dio: questi
regna quaggiù per esser in eterno schiavo di Satana. Appena qualcuno ne troviamo che
sia stato virtuoso e prudente. Chi di loro ebbe il dono de' miracoli come Antonio, Benedetto,
Martino? Ma la santa sede conta da Pietro in poi cento vescovi ascritti alla
milizia celeste, ecc.».
</p>

<p>
<a id="note59" href="#tag59">59.</a> L'agosto 1098 tenevasi un concilio a Roma, e 8 cardinali, 4 vescovi, 4 preti, fautori
dell'antipapa, firmarono una lettera sinodale «a tutti quelli che temono Dio ed
amano la salute della repubblica», per premunirli contro le eresie introdotte o rinnovate
da Ildebrando; le quali erano il celibato de' cherici e il divieto delle investiture
laicali.
</p>

<p>
<a id="note60" href="#tag60">60.</a> La condizione a cui si sarebbe ridotta l'Europa se la spada fosse prevalsa al pastorale,
può argomentarsi da quella d'un paese che ora fa molto parlare, per la speranza
di riunirla alla Chiesa nostra, la Bulgaria. Il Turco lascia eleggere il clero ai Cattolici,
ma vende le più alte dignità. Il patriarca che comprò per 400,000 lire l'alto suo seggio,
rivende i vescovati fin per 50,000; questi fan mercato coi papassi o curati, che possono
accumulare fin 15 o 20 cure. Così tutto va all'incanto, e quello cui meno si bada
è il merito o il servizio delle anime. Chi compra cerca rimborsarsi con tutti i mezzi.
Uno de' mezzi è il divorzio, pel quale richiedesi una dispensa costosa, onde non l'ottengono
che i ricchi. Pei poveri ci son altri ricavi. Se per qualche sopruso si fa appello al
patriarca, il vescovo ne compra la connivenza; se le plebi minacciano diventar cattoliche,
il patriarca punisce, cioè cambia di posto il vescovo: e così la tirannia del sultano
vien a pesare fin sugli infimi: e i vescovi, invece di rivelare al popolo i diritti che
acquistò cogli ultimi atti del Tanzimat, del Hatti-Scerif, del Hatti-Humayum, glieli nascondono
attentamente.
</p>

<p>
<a id="note61" href="#tag61">61.</a> Quelle false decretali, che per lungo tempo si dissero inventate a Roma, diffuse
in Ispagna, e di là nel mondo, introducendo nuovi canoni e diritto nuovo per consolidare
l'autorità dei papi a scapito di quella dei vescovi, apparvero tutt'altro a leali
cercatori, protestanti e cattolici. La prima indagine avrebbe dovuto cadere sul corpo
del delitto, e si provò che tutti aveano discorso senza conoscerle sia nei testi, sia nell'unica
informe edizione fattane da Merlin nel 1530. Un'esatta descrizione ne porse il
dottore Philipps: poi l'abate Migne le stampò nel vol. <span class="scp">CXXX</span> della sua <i>Patrologia</i>, con
una dissertazione del dottore Denzinger professore a Wurtzburg.
</p>

<p>
Risulta di là che la Spagna non le conobbe mai; che fino al secolo <span class="scp">XI</span> uscente non
ebbero mai autorità in Italia: a tal segno che nel 1085 il cardinale Otto, il quale fu
poi Urbano II, incontrandone primamente alcune in un concilio tedesco, le ripudiò con
disprezzo: che l'opera fu compilata in Germania, probabilmente da Benedetto Levita,
cherico dell'arcivescovo di Magonza Autcario, verso l'834.
</p>

<p>
Quanto al fondo, le decretali non toccano pur un punto che già non fosse stabilito;
e scopo loro è di sorreggere i diritti de' prelati a fronte de' metropoliti, cioè sostenere
l'indipendenza de' vescovi, anzichè ringrandire il potere pontifizio.
</p>

<p>
<a id="note62" href="#tag62">62.</a> Al contrario de' nostri, la quistione eterna della libertà e della predestinazione
fu la prima che i teologi maomettani dibattessero: e i Kadariti, sostenitori della libertà,
e i Giabariti, o Predestinaziani, precedettero le discussioni sugli attributi di Dio.
</p>

<p>
<a id="note63" href="#tag63">63.</a> <i>Epistola</i> 243.
</p>

<p>
<a id="note64" href="#tag64">64.</a> <i>Pantheon</i> 464.
</p>

<p>
<a id="note65" href="#tag65">65.</a> Arnaldo è diventato un mito, e in conseguenza la storia di lui fu oscurata peggio
che mai, principalmente a' nostri tempi: e chi lo difendesse viene stampato eretico dagli
esagerati d'una parte, gesuitante dagli esagerati dell'altra chi l'incolpasse: arti abituali
colle quali il secolo nostro pretende arrivare alla verità. Metter nè un Lutero nè un Ciciruacchio
al <span class="scp">XII</span> secolo è anacronismo, quanto il metter all'età nostra un san Pietro o un san
Francesco d'Assisi. I nostri Ghibellini che volevano umiliare il papa, non per questo erano
ligi all'imperatore germanico; che se a questo si attaccavano i tirannelli per prepotere
nelle città e per uccidere la libertà comunale, i pensatori volevano, o almeno ideavano,
un imperatore romano che stesse in Italia. Lo dice chiaro anche Dante, che pure si appassionò
per Enrico VII; perchè sempre gli Italiani, da Narsete sino a Felice Orsini, sperarono
liberarsi dagli stranieri per mezzo degli stranieri. Forse i Romani, e Arnaldo con essi,
avevano sperato di sbalzar il papa coll'opera di Federico, il quale, come se ne vanta il
suo cugino e storico Ottone di Frisinga, qui portò <i>pro auro arabico teutonicum ferrum;
sic emitur a Francis imperium</i>: ma il prefetto della città, che in occasione delle prediche
di Arnaldo era stato insultato e peggio, fe prendere questo bresciano, e giustiziare.
</p>

<p>
Il contemporaneo Geroldo di Reichersperg (nel libro I <i>De investigat. Antichrist.
ap.</i> <span class="smcap">Gretser</span>, <i>Prolegomena ad scriptores adversus Waldenses</i>, <i>cap.</i> 4) dice: <i>Quam
ego vellem pro tali doctrina sua, quamvis prava, vel exilio vel carcere, aut alia pœna
præter mortem punitum esse, vel saltem taliter occisum, ut romana Ecclesia sive curia
ejus necis quæstione careret! Nam, ut ajunt, absque ipsorum scientia et consensu a
præfecto urbis Romæ, de eorum custodia in qua tenebatur ereptus, ac pro speciali
causa occisus ab ejus servis est. Maximam siquidem cladem ex occasione ejusdem
doctrinæ idem præfectus a romanis civibus perpessus fuerat; quare non saltem ab occisi
crematione et submersione ejus occisores metuerunt quatenus a domo sacerdotali
quæstio sanguinis remota esset. Sed de his ipsi viderint, sane de doctrina et nece
Arnaldi idcirco inserere præsenti loco volui, ne vel doctrinæ ejus pravæ, etsi zelo forte
bono, sed minori scientia prolata est, vel ejus necis perperam actæ videar assensum
prœbere</i>.
</p>

<p>
Del resto, in quei giorni il papa ed i cardinali erano affatto in arbitrio del Barbarossa,
che giunse fin a portarli via: e il suddetto Ottone di Frisinga dice: <i>Mane facto,
quia victualia nobis defecerant, assumpto papa et cardinalibus cum triumpho victoriæ
læti discessimus</i> (p. 989 dell'edizione del Muratori).
</p>

<p>
Meglio del Tamburini e d'altre meschinità dei Giansenisti del secolo passato, vedi
<span class="smcap">H. Franke</span>, <i>Arnold von Brescia und seine Zeit</i>. Zurigo 1852.
</p>

<p>
<a id="note66" href="#tag66">66.</a> Questo fatto è vero? Lo negano i più, quasi un'insolenza, a torto imputata al
papa: sì poco conoscono i tempi! lo sostenne il benedettino Fortunato Olmo in un curioso
opuscolo: <i>Historia della venuta a Venetia occultamente nel 1177 del papa Alessandro
III e della vittoria ottenuta da Sebastiano Ziani doge</i>. 1629. Ripigliò questo
assunto Carlo Lodovico Ring nel <i>Saggio storico per illustrare un fatto finora messo in
dubbio, della vita di due contemporanei, entrambi aspiranti alla Signoria del mondo</i>
(tedesco). Stuttgard 1835.
</p>

<p>
<a id="note67" href="#tag67">67.</a> Son passi dei documenti raccolti da Huillard Bréolles nella <i>Vie et correspondance
de Pierre de la Vigne, avec une étude sur le mouvement reformiste du XIII siècle</i>,
Parigi 1865. E per non citare i cattolici, vedasi <i>History of Frederick the second</i>, by
<span class="smcap">T. L. Kington</span>. Londra 1862, 2 vol.
</p>

<p>
<a id="note68" href="#tag68">68.</a> Col nome di <i>Questioni siciliane</i> furono trovati nella biblioteca di Oxford, e li
pubblicò Michele Amari nel <i>Journal Asiatique</i>, 1853, p. 240.
</p>

<p>
<a id="note69" href="#tag69">69.</a> <i>Semper fuit nostræ voluntatis intentio, clericos cujusque ordinis, præcipue maximos,
ad illum statum reducere quales fuerunt in Ecclesia primitiva, apostolicam
vitam ducentes et humilitatem dominicam imitantes</i>.
</p>

<p>
<a id="note70" href="#tag70">70.</a> Brunetto Latini dice di Federico II: «Les cuers ne hacit à autre chose fors que a
estre sires et souverains de tout le monde. Il cuidoit bien par lui et par ses filz sousprendre
tot l'empire et la terre tote, en tel manière que ele n'issist jamais de leur subjection.
<i>Tesoro</i>». L. i.
</p>

<p>
<a id="note71" href="#tag71">71.</a> <span class="smcap">Rad. Glaber.</span>
</p>

<p>
<a id="note72" href="#tag72">72.</a> <span class="smcap">Landulfi Senioris</span> <i>Historia Mediolani</i>, <span class="scp">II</span>, 27. Vedi qui sopra, a pag, 71.
</p>

<p>
<a id="note73" href="#tag73">73.</a> La confessione di fede dei Valdesi delle valli subalpine del 1120 porta: <i>Fermament
tenèn tot quant se contèn en li doze articles del symbolo, lo qual ès dict de gli
apostol; tenèn esser heresia tota cosa la qual se discorda e non ès convenient à li doze
articles</i>.
</p>

<p>
<a id="note74" href="#tag74">74.</a> <i>Multa petebant instantia prædicationis auctoritatem sibi confirmari</i>. San Stefano
di Borbon ap. <span class="smcap">Giesler</span>, pag. 510.
</p>

<p>
<a id="note75" href="#tag75">75.</a> Però in un manoscritto di Cambridge della <i>Nobla leçon</i>, che vorrebbero supporre
del 1100, cioè anteriore ad esso Valdo, leggesi:
</p>

<div class="poem">
<p><i>Que non volìa maudire, ni jurar, ni mentire,</i></p>
<p><i>Ni ahountar, ni ancire, ni prenre de l'autrui,</i></p>
<p><i>Ni venjar se de li sio ennemie,</i></p>
<p><i>Illi disent quel ès Vaudès e degne de meurir.</i></p>
</div>

<p>
Giulio Perticari (<i>Dell'amor patrio di Dante</i>, c. <span class="scp">XII</span>), dice la <i>Nobla leçon</i> «scoperta non
ha guari a Venezia», mentre fin nel 1669 ne dà degli estratti Giovanni Leger.
</p>

<p>
Nella parola <i>valdese</i> alcuno vorrebbe sentire il tedesco <i>Wald</i>, foresta.
</p>

<p>
Cataro in greco vuol dire <i>puro</i>, e forse presero tal nome per la pretesa innocente vita.
Sant'Agostino già denomina <i>Cataristi</i> i Manichei. <i>De hær. Manich</i>. I Tedeschi chiamano
ancora <i>Ketzer</i> gli eretici.
</p>

<p>
<a id="note76" href="#tag76">76.</a> Fra molt'altre ragioni, diceasi loro: L'uomo vuole ora il bene, ora il male. Se è
creatura del Dio benefico, come mai propende al male? se del malefico, come mai
opera il bene?
</p>

<p>
<a id="note77" href="#tag77">77.</a> Così il Vignerio, reputato dai Protestanti il restauratore della storia ecclesiastica.
<i>Bibliotheca historica</i>, addiz. alla parte <span class="scp">II</span>, pag. 313. Anche frà Ranerio Saccone dà le
Chiese di Francia e d'Italia originate da quelle di Bulgaria e Drungaria. Bossuet non
potè indovinare dove fosse questa Drungaria: noi crediamo apporci dicendola <i>Tragurium</i>,
cioè <i>Traù</i>.
</p>

<p>
<a id="note78" href="#tag78">78.</a> <i>Die Waldenser in Mittelalter</i>, opuscolo di <span class="smcap">A. W. Dieckhoff</span>, in risposta a quello
di <span class="smcap">Herzog</span> sul soggetto medesimo.
</p>

<p>
<span class="smcap">M. C. Schmidt</span>, <i>Hist. des Cathares ou Albigeois</i>.
</p>

<p>
<span class="smcap">J. Venedey</span>, <i>Die Pataria im XI und XIX Jahrhundert</i>. Parigi 1854.
</p>

<p>
<a id="note79" href="#tag79">79.</a> Del Saccone, vissuto verso il 1230, la <i>Summa de Catharis et Leonistis, sive
Pauperibus de Lugduno</i> fu inserita nel <i>Thesaurus novus anedoctorum</i> dei PP. Martene
e Durand. Parigi 1717, tom. <span class="scp">V</span>. In questa <i>Summa</i> trovo menzionato un volume di dieci
quaderni, in cui Giovanni di Lugio avea deposti i suoi errori. Buonaccorso, già vescovo
dei Catari in Milano, li confutò nella <i>Manifestatio hæreseos Catharorum</i>, che sta nello
<i>Spicilegio</i> del padre D'Achery, tom. <span class="scp">I</span>, p. 208 del 1723. Nel suddetto <span class="smcap">Thesaurus</span> (v. 1703)
vedasi pure una <i>Dissertatio inter Catholicum et Patarinum</i>; e l'opera di frà Stefano
di Bellavilla inquisitore; e così i sermoni di Ecberto (verso il 1165) contro i Catari,
stampati a Colonia il 1530; l'opera di Alano, insigne teologo (morto il 1202) contro gli
eretici e valdesi, stampata a Parigi il 1612.
</p>

<p>
<a id="note80" href="#tag80">80.</a> In una costituzione di Federico II leggesi: <i>In exemplum martyrum, qui pro fide
catholica martyria subierunt, Patarinos se nominant, veluti expositos passioni</i>. Ed
anche le <i>Assise</i> di Carlo I portano nel francese d'allora: <i>Li vice de ceans son coneu
par leur anciens nons, et ne veulent mie qu'il soient apelé par les propres nons, mais
s'apellent Patalins par aucune excellence, et entendent que Patalins vaut autant comme
chose abandonnée à soufrir passion en l'essemble des martyrs, qui souffrirent torment
pour la sainte foy</i>.
</p>

<p>
È da notare che anticamente i Druidi chiamavansi <i>Pataru o Pateri</i>, forma di <i>patres</i>.
</p>

<p>
<a id="note81" href="#tag81">81.</a> Da cui il <i>Bougre</i> de' Francesi, il <i>Bolgiron</i> de' Lombardi.
</p>

<p>
<a id="note82" href="#tag82">82.</a> Da Como? Anche Concorezzo è borgata vicina a Monza: come Bagnolo si ha nella
Lombardia, in Piemonte, nel Napoletano e in Provenza.
</p>

<p>
<a id="note83" href="#tag83">83.</a> Alcuni pretendono (p. e. Döllinger) distinguere i dualisti dai monarchi: e fra
questi ultimi metterebbero i Concorezj e i Bagnolesi.
</p>

<p>
<a id="note84" href="#tag84">84.</a> Ne' loro riti trovansi certe formole popolari e ritmiche. Così al fine della predica
il maestro spegnendo il lume, diceva: <i>Quis habet teneat</i>; o in piemontese: <i>Quel qu'eseguirè
con lume de la lanterna gagnerè la vita eterna</i>; e in italiano: <i>Alleluja alleluja
segua chi ha la suja</i>.
</p>

<p>
<a id="note85" href="#tag85">85.</a> <span class="smcap">Ap. Lanzi</span>, <i>Lezioni di antichità toscane</i>, <span class="scp">XVII</span>.
</p>

<p>
<a id="note86" href="#tag86">86.</a> Da un codice della biblioteca Casanatense di Roma. A. <span class="smcap">iii</span>, 34. Vedi <i>Archivio
storico</i>, nº 38.
</p>

<p>
<a id="note87" href="#tag87">87.</a> Sono singolarissime le particolarità che dà quasi di ciascuna persona e luogo. <i>Donna
Johanna de Francia que tingit filum, induta de camelino, et moratur in plano versus
portam qua itur ad monasterium — Forneria de Ulmo, pinguis et grossa — Quedam
juvenis de Ast, magna que moratur in plano juxta quendam virum qui non potest
se moveri de lecto — Quidam macellarius, qui habet macellum in plano versus apothecas
pannorum in penultima banca — Quedam masceria dominorum satis colorata — In
quadam cassina cujusdam tabernarii grassi et pinguis, qui moratur prope plateam
castri in quodam palacio seu domo magna — Due mulieres que morantur ultra
Dariam, una prope aliam; quedam alia que moratur veniendo de ecclesia sancti Martini
a manu sinistra in domo coperta paleæ — Quedam alia vetula grossa et colorata
moratur in summitate ville — Quedam tabernaria que moratur in introitu porte veniendo
de sancto Petro et vendit sal, pulcra est, et ex oppositu ipsius moratur quidam
tabernarius — Quedam alia testrix que vendit drapellos et est lentigiosa</i>.
</p>

<p>
<a id="note88" href="#tag88">88.</a> Grosso volume in-folio, edito a Roma il 1743 dal padre Tommaso Agostino Richino,
col titolo <i>Venerabilis patris Monetæ cremonensis ordinis Prædicatorum, sancto
patri Dominico æqualis, adversus Catharos et Valdenses libri quinque</i>.
</p>

<p>
<a id="note89" href="#tag89">89.</a> Dicono che la seconda parte dell'<i>Ave Maria</i> fu aggiunta solo al cominciar del
protestantesimo, e il Mabillon non ne troverebbe vestigio prima del 1508. Ma il breviario
della Chiesa d'Ivrea, che fu usato fino al 1545, in una copia del 1488 riporta
anche la <i>Sancta Maria</i>, ecc.
</p>

<p>
<a id="note90" href="#tag90">90.</a> «E tutte le creature appellava fratelli e sirocchie, dicendo che tutti aveano uno
cominciamento da un medesimo creatore e padre». <i>Vite de' Santi Padri</i>. — <i>Fratres
mei aves, multum debetis laudare Creatorem.... Sorores meæ hirundines.... Segetes,
vineas, lapides et silvas, et omnia speciosa camporum, terramque et ignem, aerem et
ventum, ad divinum movebat amorem... Omnes creaturas fratris nomine nuncupabat
frater cinis, soror musca</i>. <span class="smcap">Tommaso Celano</span> suo discepolo. <i>Acta SS. octobris</i>. Vedi <i>i
Fioretti</i> di san Francesco, uno de' più ingenui libri del nostro Trecento, e dei più
beffati dai riformatori del Cinquecento.
</p>

<p>
<a id="note91" href="#tag91">91.</a> Santa Maria Novella in Firenze, santa Maria sopra Minerva in Roma, san Giovanni
e Paolo in Venezia, san Nicolò in Treviso, san Domenico a Napoli, a Perugia, a Prato,
a Bologna, coll'arca stupenda del fondatore; santa Caterina a Pisa, sant'Eustorgio e le
Grazie a Milano, ed altre chiese, segnalate per ricca semplicità, e per lo più architettate
da frati.
</p>

<p>
<a id="note92" href="#tag92">92.</a> Guitton d'Arezzo scriveva di san Francesco:
</p>

<div class="poem">
<p>Cieco era il mondo, tu failo visare (<i>vedere</i>);</p>
<p>Lebbroso, hailo mondato;</p>
<p>Morto, l'hai suscitato;</p>
<p>Sceso ad inferno, failo al ciel montare.</p>
</div>

<p>
Dante pone un magnifico elogio dei due patriarchi in bocca a san Tommaso e a san
Bonaventura nei canti X e XI del <i>Paradiso</i>. Di san Francesco conchiude:
</p>

<div class="poem">
<p>Pensa oramai qual fu colui, che degno</p>
<p class="i2">Collega fu a mantener la barca</p>
<p class="i2">Di Pietro in alto mar per dritto segno.</p>
<p>E questi fu il nostro patriarca:</p>
<p class="i2">Perchè, qual segue lui com'ei comanda,</p>
<p class="i2">Discerner puoi che buona merce carca.</p>
</div>

<p>
E a san Bonaventura, lodando san Domenico, fa dire:
</p>

<div class="poem">
<p>L'esercito di Cristo...</p>
<p class="i6">dietro all'insegna</p>
<p class="i2">Si movea tardo, sospettoso e raro,</p>
<p>Quando lo imperador che sempre regna</p>
<p class="i2">Provvide alla milizia, ch'era in forse</p>
<p class="i2">..... A sua sposa soccorse</p>
<p class="i2">Con due campioni, al cui fare, al cui dire</p>
<p class="i2">Lo popol disviato si raccolse.</p>
</div>

<p>
<a id="note93" href="#tag93">93.</a> Che il concetto di san Tommaso vincitore delle eresie, e specialmente di
quelle di Averroè, fosse affatto popolare, si prova dal vederlo atteggiato dai pittori.
In Santa Caterina di Pisa, ove tenne scuola, Francesco Traini, discepolo dell'Orgagna,
dipinse Tommaso, sul quale piovono raggi splendidissimi da Dio e dagli angeli e santi,
e altri meno vivi da Platone e Aristotele: esso li riflette tutti sopra i dottori della Chiesa,
fuorchè uno il quale percuote Averroè che sta rovesciato a' suoi piedi, e passa fuor fuori
il libro del gran commento. Anche Taddeo Gaddi ritrasse l'Angelico sopra un'eccelsa
cattedra, circondato da personaggi dei due Testamenti e dalle quattordici scienze, ognuna
di esse sormontata dal sapiente che n'è tipo: e a' piedi stanno Ario, Sabellio, Averroè.
E costui si scorge in molti altri dipinti, cruciato dai demonj, stracciantesi le chiome, ecc.
</p>

<p>
Sulle dottrine di Averroè dovremo tornare, onde giova notare come Guglielmo di
Tocco, autore della vita di san Tommaso, enumerando le eresie vinte da questo, pone
in primo luogo quella di Averroè «che insegnava esservi un intelletto solo: errore sovversivo
del merito de' santi, giacchè allora non v'avrebbe differenza tra gli uomini».
E prosegue: <i>Mirum est quam copiose sanctus Thomas in illam vanissimam sententiam
semper inveheretur. Captabat ubique tempora: quærebat occasiones unde ipsam traheret
in disputationem: pertractam vero torquebat, exagitabat, monstrabatque non a
christiano solum, sed ab omni quoque alia, peripateticaque præcipue philosophia dissentire</i>.
<span class="smcap">Bolland.</span>, <i>Acta Sanctorum Martii</i>.
</p>

<p>
<a id="note94" href="#tag94">94.</a> <i>Veritas intellectus est adœquatio intellectus et rei, secundum quod intellectus
dicit esse quod est, vel non esse quod non est</i>. Adv. gent. I, 49, <span class="scp">I</span>.
</p>

<p>
<a id="note95" href="#tag95">95.</a> «Legge è un ordinamento della ragione, promulgato da chi sovrintende al Comune
pel bene di tutti». I della 2ª <i>quest.</i> 95, art. 4.
</p>

<p>
«Due cose devono avvertirsi intorno al buon ordinamento del principato in qualunque
città e nazione: la prima, che tutti ottengano qualche parte nel principato, lo che mantiene
in pace il popolo, e fa che tutti amino e difendano l'ordinamento. L'altra riguarda
la forma del reggimento. Ottimo principato è dove uno presiede a tutti secondo il merito,
e dopo lui governano altri secondo il merito; il qual principato è di tutti, perchè
tutti possono essere eletti, e tutti partecipano all'elezione». <i>Quest.</i> 105, I della 2ª, art. 1.
</p>

<p>
Ottima è la sua osservazione intorno allo svilimento de' caratteri, prodotto dall'assolutismo:
sotto il quale, dic'egli, gli uomini <i>in servilem degenerant animum et pusillanimes
fiunt ad omne virile opus et strenuum</i>. De reg. pr. L. <span class="scp">I</span>. 3.
</p>

<p>
<a id="note96" href="#tag96">96.</a> Pietro Tamburini, che abituò i Lombardi al servilismo ufficiale, è accannito
contro la scolastica. <i>De fontibus sacræ theologiæ</i>. Pavia 1790, vol. <span class="smcap">iii</span>, diss. 10. La
difese Gerdil nel <i>Saggio d'istruzione teologica</i>, art. <i>Scolastici</i>, tom. <span class="scp">X</span>.
</p>

<p>
<a id="note97" href="#tag97">97.</a> <i>Ad abolendam diversarum hæresum pravitatem quæ in plerisque mundi partibus
modernis cœpit temporibus pullulare, vigor debet ecclesiasticus excitari, etc</i>. <span class="smcap">Labbe</span>,
<i>Concilia</i>, tom. <span class="scp">X</span>, pag. 1737.
</p>

<p>
<a id="note98" href="#tag98">98.</a> Ap. <span class="smcap">Raynaldi</span> <i>ad ann.</i> 1226, n. 26.
</p>

<p>
<a id="note99" href="#tag99">99.</a> <i>Fredericus Magdeburgensi archiepiscopo, comiti Romaniolæ, et totius Lombardiæ
legato, dilecto principi suo gratiam suam, et omne bonum</i>.
</p>

<p>
<i>Cum ad conservandum pariter, et fovendum Ecclesiasticæ tranquillitatis statum
ex commisso nobis imperii regimine defensores simus a Domino constituti, non
absque justa cordis admiratione perpendimus, quod hostilis invaleat hæresis, proh
pudor! in partibus Lombardiæ, quæ plures inficiat. Eritne igitur dissimulandum
a nobis, aut sic negligenter agemus, ut contra Christum, et fidem catholicam ore
blasphemo insultent impii, et nos sub silentio transeamus? Certe ingratitudinis
et negligentiæ nos arguet Dominus, qui contra inimicos suæ fidei nobis gladium
materialem indulsit, et plenitudinem contulit potestatis. Quapropter in exterminium,
et vindictam actorum sceleris tam nefandi, complicum et sequacium
hæreticæ pravitatis, quocumque nomine censeantur, utriusque juris auctoritate
moniti, dignos motus nostri animi exercentes, præsenti edictali constitutione nostra,
in tota Lombardia inviolabiter de cætero valitura, duximus faciendum, ut quicumque
per civitatis antistitem vel diœcesanum, in qua degit, post condignam examinationem
fuerit de hæresi manifeste convictus, et hæreticus judicatus per potestatem,
consilium et catholicos viros civitatis, et diœcesis earundem, ad requisitionem antistitis
illico capiatur, auctoritate nostra ignis judicio concremandus, ut vel ultricibus
flammis pereat, aut, si miserabili vitæ ad coercitionem aliorum elegerint reservandum,
eum linguæ plectro deprivent, quo non est veritus contra ecclesiasticam
fidem invehi, et nomen Domini blasphemare. Ut autem præsens hæc edictalis constitutio
nostra debeat in hæreticorum exterminium firmiter observari, circumspectioni
tuæ committimus, quatenus hanc constitutionem nostram per totam Lombardiam
facias publicari, amodo per imperialis banni censuram ab omnibus universaliter
observandam. Dat. Cathaniæ, anno Dominicæ Incarnationis <span class="scp">MCCXXIV</span>, mense martii,
undecimæ indictionis</i>.
</p>

<p>
<a id="note100" href="#tag100">100.</a> Constitutio <i>Inconsutilem</i>: Const. <i>de receptoribus</i>, Lib. <span class="scp">I</span>. Il professore Höffler a
Monaco pubblicò (<i>Kaiser Friedrich II, ein Beytrag u. s. w.</i> 1844) alcune nuove lettere
di Federico II, fra cui la seguente a papa Gregorio IX, relativa all'inquisizione ereticale:
</p>

<p>
<i>Celestis altitudo consilii, que mirabiliter in sua sapientia cuncta disposuit, non immerito
sacerdotii dignitatem et regni fastigium ad mundi regimen sublimavit, uni spiritualis
et alteri materialis conferens gladii potestatem, ut hominum hac dierum
excrescente malitia, et humanis mentibus diversarum superstitionum erroribus inquinatis,
uterque justitie gladius ad correctionem errorum in medio surgeret, et dignam
pro meritis in auctores scelerum exerceret ultionem... Quia igitur ex apostolice provisionis
instantia, qua tenemini ad extirpandam hereticam pravitatem, potentiam nostram
ad ejusdem heresis exterminium precibus et monitionibus excitatis; ecce ad
vocem virtutis vestre, zelo fidei quo tenemur ad fovendam ecclesiasticam unitatem
gratanter assurgimus, beneplacitis vestris devotis affectibus concurrentes; illam diligentiam
et sollicitudinem impensuri ad evellendum et dissipandum de predictis civitatibus
pestem heretice pravitatis, ut, auctore Deo, cui gratum inde obsequium prestare
confidimus, ac vestris coadjuvantibus meritis, nullum in eis vestigium supersit erroris,
ac finitimas et remotas quascumque fama partes attigerit, inflicta pena perterreat, et
omnibus innotescat nos ardenti voto zelare pacem Ecclesie, et adversus hostes fidei ad
gloriam et honorem matris Ecclesie ultore gladio potenter accingi. Dat. Tarenti <span class="scp">XXVIII</span>
febr. indict. <span class="scp">IV</span></i>.
</p>

<p>
In un'altra lettera, esso Federico insiste con nuovo fervore per la repressione degli
eretici. <i>Ut regi regum, de cujus nutu feliciter imperamus, quanto per eum hominibus
majora recipimus, tanto magnificentius et devotius obsequamur, et obedientis filii mater
Ecclesia videat devotionem ex opere pro statu fidei christiane, cujus sumus, tamquam
catholicus imperator, precipui defensores, novum opus assumpsimus ad extirpandam
de regno nostro hereticam pravitatem, que latenter irrepsit tacite contra fidem. Cum
enim ad nostram audientiam pervenisset, quod, sicut multorum tenet manifesta suspicio,
partes aliquas regni nostri contagium heretice pestis invaserit, et in locis quibusdam
occulte latitant erroris hujusmodi semina rediviva, quorum credidimus per penas
debitas extirpasse radices, <span class="scp">INCENDIO TRADITIS</span> quos evidens criminis participium arguebat;
providimus ut per singulas regiones justitiarias cum aliquo venerabili prelato
de talium statu diligenter inquirant, et presertim in locis, in quibus suspicio sit hereticos
latitare omni sollicitudine discutiant veritatem. Quidquid autem invenerint, fideliter
redactum in scriptis, sub amborum testimonio, serenitati nostre significent, ut
per eos instructi, ne processu temporis illic hereticorum germina pullulent, ubi fundare
studemus fidei firmamentum, contra hereticos, et fautores eorum, si qui fuerint,
animadversione debita insurgamus. Quia vero supradicta vellemus per Italiam et Imperium
exequi, ut sub felicibus temporibus nostris exaltetur status fidei christiane, et
ut principes alii super his Cesarem imitentur; rogamus beatitudinem vestram quatenus
ad vos, quem spectat relevare christiane religionis incommodum, ad tam pium opus et
officii vestri debitum exequendum diligentem operam assumatis, nostrum si placet
efficaciter coadjuvandum propositum, ut de utriusque sententia gladii, quorum de celesti
provisione vobis ac nobis est collata potentia, subsidium non dedignatur alternum,
hereticorum insania feriatur, qui in contemtum divine potentie extra matrem
Ecclesiam de perverso dogmate sibi gloriam arroganter assumunt. Messine <span class="scp">XV</span> jul.
indict. <span class="scp">VI</span></i>.
</p>

<p>
<a id="note101" href="#tag101">101.</a> <i>Item statuimus et perpetuo sancimus, quod omnia eorum mobilia et immobilia
publicentur; et domus quæ nunc destructæ sunt, et eorum domus in quibus steterint
vel ante recepti fuerint, vel se congregaverint, destruantur et ulterius non liceat
alicui eas reædificare</i>.
</p>

<p>
<a id="note102" href="#tag102">102.</a> <i>Late patet Dei clementia, qui, pulso infidelitatis errore, veritatem fidei suis fidelibus
patefecit: justus enim ex fide vivit, qui vero non credit, jam judicatus est. Nos
igitur, qui gratiam fidei in vanum non recipimus, omnes non recte credentes, qui
lumen fidei catholicæ hæretica pravitate in imperio nostro conantur extinguere, imperiali
volumus severitate punivi, et a consortio fidelium per totum imperium separari;
præsentium tibi auctoritate mandantes, quatenus hæreticos Valdenses et omnes qui
in Taurinensi diœcesi zizaniam seminant falsitatis, et fidem catholicam alicujus erroris
seu pravitatis doctrina impugnant, a toto Taurinensi episcopatu imperiali auctoritate
expellas; licentiam enim, auctoritatem omnimodum, et plenam tibi conferimus
potestatem, ut, per tuæ studium sollicitudinis, Taurinensis episcopatus area ventiletur,
et omnis pravitas, quæ fidei catholicæ contradicit, penitus expurgetur</i>. Ap. <span class="smcap">Gioffredo</span>,
Storia delle Alpi Marittime al 1229.
</p>

<p>
<a id="note103" href="#tag103">103.</a> <span class="smcap">Labbe</span>, T. <span class="scp">XI</span>, p. 334, 335.
</p>

<p>
<a id="note104" href="#tag104">104.</a> La <i>Maestruzza</i> è una <i>Somma</i>, detta anche <i>Pisanella</i> perchè fatta da frà Bartolomeo
da San Concordio, che serviva ad uso dei Domenicani, e tratta de' sacramenti
e de' comandamenti. La volgarizzò D. Giovanni dalle Celle.
</p>

<p>
<a id="note105" href="#tag105">105.</a> Cap. <span class="scp">XXXI</span> <i>De Simonia</i>; cap. <span class="scp">XXIV</span> <i>De Accusationibus</i>.
</p>

<p>
<a id="note106" href="#tag106">106.</a> Cap. fin. <i>De Hæreticis</i>.
</p>

<p>
<a id="note107" href="#tag107">107.</a> <i>Multo gravius est corrumpere fidem, per quam est animæ vita, quam falsare
pecuniam, per quam temporali vitæ subvenitur. Unde, si falsarii pecuniæ vel alii malefactores
statim per sæculares principes justæ morti traduntur, multo magis hæretici
statim ex quo de hæresi convincuntur, possunt non solum excommunicari, sed et juste
occidi</i>. <span class="smcap">S. Thomas</span>, <i>Summa theologica</i>, 2ª, quaestio XI, art. 3.
</p>

<p>
<a id="note108" href="#tag108">108.</a> <span class="smcap">Bolland.</span>, tom. <span class="scp">X</span>, <i>Vita S. Petri Parens</i>.
</p>

<p>
<a id="note109" href="#tag109">109.</a> <i>Regesta</i>, num. 123, 124, e pag. 130, lib. <span class="scp">X</span>.
</p>

<p>
<a id="note110" href="#tag110">110.</a> <span class="smcap">Giachi</span>, <i>App. alle ricerche storiche di Volterra</i>.
</p>

<p>
<a id="note111" href="#tag111">111.</a> <span class="smcap">Richardus</span>, <i>Chron. ad 1231</i>. <span class="smcap">Raynaldi</span>, <i>ad ann. n. 13</i>.
</p>

<p>
<a id="note112" href="#tag112">112.</a> <i>Capitula Annibaldi senatoris et Populi Romani edita contra Patarenos</i>. Nel
c. 123 si comanda che <i>Hæretici, videlicet Cathari, Patareni, Pauperes de Lugduno,
Passagni, Josephini, Arnaldistes, Speronistæ et alii cujuscumque hæresis nomine censeantur,
singulis annis a senatore diffidentur</i>.
</p>

<p>
Nella vita di Cola Rienzi: «Gridavano come se fao, ha, ha, ha, a lo Patarino». Dappoi
il legato scomunica Cola, appellandolo patarino e fantastico.
</p>

<p>
Anche gli Spoletini in guerra coi Fulignati, gridavano: <i>Moriantur Patareni, Gibellini</i>.
<span class="smcap">Muratori</span>, <i>Antiquitates Italicæ</i>, T. <span class="scp">III</span>, p. 499, 507, 143, ecc.
</p>

<p>
<a id="note113" href="#tag113">113.</a> <i>Noverit Universitas vestra, quod nos excommunicamus et anathematizamus universos
hæreticos Catharos, Patarenos, Pauperes de Lugduno, Passaginos, Josephinos,
Arnaldistas, Speronistas, et alios quibuscumque nominibus censeantur, facies quidem
habentes diversas, sed caudas ad invicem colligatas, qua de vanitate conveniunt in
idipsum. Damnati vero per Ecclesiam, sæculari judicio relinquantur, animadversione
debita puniendi, clericis prius a suis ordinibus degradatis. Si qui autem de prædictis,
postquam fuerint deprehensi, redire voluerint ad agendam condignam pœnitentiam,
in perpetuo carcere detrudantur. Credentes autem eorum erroribus, similiter hæreticos
judicamus. Item receptatores, defensores, et fautores hæreticorum excommunicationis
sententiæ decernimus subjacere. Similiter statuentes, ut si, postquam quilibet
talium fuerit excommunicatione notatus, si satisfacere contempserit infra annum, ex
tunc ipso jure sit factus infamis; nec ad publica officia, seu consilia, nec ad eligendos
aliquos ad hujusmodi, nec ad testimonium admittatur. Sit etiam intestabilis, nec testamenti
habeat factionem, nec ad hæreditatis successionem accedat. Nullus præterea
ipsi super quocumque negotio, sed ipse aliis respondere cogatur. Quod si forte judex
extiterit, ejus sententia nullam obtineat firmitatem: nec causæ aliquæ ad ejus audientiam
perferantur. Si fuerit advocatus, ejus patrocinium nullatenus admittatur.
Si tabellio, instrumenta confecta per ipsum nullius penitus sint momenti, sed cum
auctore damnato damnentur, et in similibus idem præcipimus observari. Si vero clericus
fuerit, ab omni officio, et beneficio deponatur. Si qui autem tales, postquam ab
Ecclesia fuerint denotati, evitare contempserint, excommunicationis sententia percellantur,
alias animadversione debita puniendi. Qui autem inventi fuerint sola suspicione
notabiles, nisi juxta considerationem suspicionis, qualitatemque personæ, propriam
innocentiam congrua purgatione monstraverint, anathematis gladio feriantur,
et usque ad satisfactionem condignam ab omnibus evitentur; ita quod, si per annum
in excommunicatione perstiterint, tunc velut hæretici condemnentur. Item proclamationes,
aut appellationes hujusmodi personarum minime audiantur. Item judices, advocati
et notarii, nulli eorum officium suum impendant, alioquin eodem officio perpetuo
sint privati. Item Clerici non exibeant hujusmodi pestilentibus ecclesiastica sacramenta:
nec eleemosynas, aut oblationes eorum recipiant: similiter Hospitalarii, aut
Templarii, aut quilibet regulares; alioquin suo priventur officio, ad quod nunquam
restituantur absque indulto Sedis Apostolicæ speciali. Item quicumque tales præsumpserint
ecclesiasticæ tradere sepulturæ, usque ad satisfactionem idoneam excommunicationis
sententiæ se noverint subjacere, nec absolutionis beneficium mereantur,
nisi propriis manibus publice extumulent, et projiciant hujusmodi corpora damnatorum,
et locus ille perpetuo careat sepultura. Item firmiter inhibemus, ne cuiquam
laicæ personæ liceat publice vel privatim de fide catholica disputare: qui vero contra
fecerit, excommunicationis laqueo innodetur. Item si quis hæreticos sciverit, vel aliquos
occulta conventicula celebrantes, seu a communi conversatione fidelium vita et
moribus dissidentes, eos studeat indicare confessori suo, vel alii, quem credat ad prælati
sui et inquisitorum hæreticæ pravitatis notitiam pervenire: alioquin excommunicationis
sententia percellatur. Hæretici autem, et receptatores, defensores et
fautores eorum, ipsorumque filii usque ad secundam generationem, ad nullum ecclesiasticum
beneficium, seu officium admittantur; quod si secus actum fuerit, decernimus
irritum et inane. Nos enim prædictos ex nunc privamus beneficiis acquisitis,
volentes ut tales et habitis perpetuo careant, et ad alia similia nequaquam in posterum
admittantur. Illorum autem filiorum emancipationem hujusmodi, ad invium superstitionis
hæreticæ, a via declinasse constiterit veritatis.</i>
</p>

<p>
<i>Datum Viterbii, pontificatus nostri anno IX</i>.
</p>

<p>
<a id="note114" href="#tag114">114.</a> <span class="smcap">Raynaldi</span>, ad 1231. — <span class="smcap">Corio</span>, <i>Storia di Milano</i>, part. <span class="scp">II</span>, f. 72.
</p>

<p>
<a id="note115" href="#tag115">115.</a> Per <i>ussit</i>: è in piazza de' Mercanti. Ma Galvano Flamma, frate e cronista di
retto senso, dice: <i>In marmore super equum residens sculptus fuit, quod magnum vituperium
fuit</i>. Il Frisi, nelle <i>Memorie di Monza</i>, vol. <span class="scp">II</span>, 101, reca gli statuti dell'arcivescovo
Leon da Perego e dell'arciprete di Monza contro gli eretici.
</p>

<p>
<a id="note116" href="#tag116">116.</a> Documenti diplomatici degli Archivj milanesi.
</p>

<p>
<a id="note117" href="#tag117">117.</a> <i>Quia in civitate Brixiæ, quasi quodam hæreticorum domicilio, ipsi hæretici et
eorum fautores nuper in tantam vesaniam proruperunt, ut armatis turribus contra
catholicos, non solum ecclesias quasdam destruxerint incendiis et ruinis, verum etiam,
jactatis facibus ardentibus ex eisdem, ore blasphemo latrare præsumserint quod excommunicabant
romanam ecclesiam et sequentes doctrinam ejusdem; volumus et
mandamus ut turris dominorum de Gambara, et turris Ugonum, turris quoque Orianorum,
et turris filiorum quondam Botatii, de quibus specialius et vehementius ad insanias
hujusmodi est processum, diruantur omnino, et usque ad terræ pulverem detrahantur;
non reædificandæ de cætero absque Sedis Apostolicæ licentia speciali, sed in
acervos lapidum ad memoriam et testimonium pœnæ tantæ vesaniæ tantique criminis
permansuræ: atque in eadem damnatione sint turres quæ sunt ob causam hujusmodi
jam destructæ. Aliæ vero turres, quarum domini, etsi ad tanti furoris rabiem non processerint,
eas tamen contra catholicos munierunt, usque ad tertiam partem, vel usque
ad mediam, pensatis excessuum quantitatibus, diruantur, nec eleventur de cætero,
nisi, etc. Nullus autem eorum qui nominatim excommunicati sunt hac de causa, sive
sint hæretici, sive ipsorum fautores, absolutionis beneficium assequatur, nisi personaliter
ad apostolorum sedem accesserit, excepto mortis articulo, etc</i>. <span class="smcap">Honor.</span>, lib. <span class="scp">IX</span>,
ep. 146.
</p>

<p>
<a id="note118" href="#tag118">118.</a> <span class="smcap">Ricardi S. Germani</span> <i>Chron. ad ann. 1232</i>.
</p>

<p>
<a id="note119" href="#tag119">119.</a> Ap. <span class="smcap">Mattia Paris</span> <i>ad 1243</i>.
</p>

<p>
<a id="note120" href="#tag120">120.</a> <i>Venientes Pratum, pro facto D. Imperatoris, bona Paterinorum et Paterinarum
ibi morantium fecimus publicari, et domos eorum fecimus subverti et destrui, ponentes
firmum bandum et mandatum ex parte D. Imperatoris, quicumque pratensium vel
de districtu aliquid Paterinorum vel Pater Plinarum in domo sua receperit, consilium
vel auxilium in verbo vel in facto eis dederit, et si potuerit eum capere et non ceperit,
et si nuntio D. Imperatoris in hac parte aliquo modo contradixerit, vel et pro posse
non obediverit, condemnamus eum in centum libras pisanorum, etc</i>.
</p>

<p>
<a id="note121" href="#tag121">121.</a> <span class="smcap">P. Domenico Maria Sandrini</span>, <i>Vita di frà R. Calcagni</i>, ms.
</p>

<p>
<a id="note122" href="#tag122">122.</a> Convien dire che le carte del Sant'Uffizio siano andate nel vescovado o a Roma,
perocchè l'archivio di Stato contiene soltanto poche tra quelle che furono di Santa Maria
Novella e di Santa Croce. Di Santa Maria Novella, del 1245 ve n'ha diciannove, dove
varj Consolati confessano avere a bella posta disturbato le prediche de' frati: esistono
pure le sentenze contro Pace e Barone, pronunziate in piazza di Santa Maria Novella,
e fra i testimonj incontrasi Pietro da Verona.
</p>

<p>
<a id="note123" href="#tag123">123.</a> A Forlì si venera il beato Marcolino, che pretendesi sia stato l'uccisore di Pietro
da Verona, e che dappoi si convertì. Pochi anni dopo, frà Tommaso domenicano, facendone
il panegirico, disse che san Francesco avea ricevuto le stimmate da Dio morto;
ma san Pietro da Dio vivo. Tal proposizione mise in subbuglio i Francescani contro
i Domenicani, e fu riprovata da papa Nicolò IV.
</p>

<p>
<a id="note124" href="#tag124">124.</a> <i>Chronicon Parmense</i>, nei <i>Rerum It. Scriptores</i> <span class="scp">IX</span>.
</p>

<p>
<a id="note125" href="#tag125">125.</a> Esistono nella Biblioteca Ambrosiana, e il Puricelli ne formò una dissertazione,
che mai non fu pubblicata.
</p>

<p>
<a id="note126" href="#tag126">126.</a> Vedi <span class="smcap">P. Giovanni Maria Canepano</span> domenicano, <i>Scudo inespugnabile de' cavalieri
di Santa Fede</i>.
</p>

<p>
<a id="note127" href="#tag127">127.</a> Una delle legende più divulgate è quella di Barlam e Giosafat, della quale si ha
pure una traduzione o imitazione del buon secolo della lingua. Felice Liebrecht provò
ch'essa è una contraffazione cristiana della vita di Budda Sakia Muni, qual è offerta nel
racconto del <i>Lalita vastara</i> in indiano. Nè già trattasi solo del concetto, delle linee fondamentali,
ma di passi interi. Anche là Sakia Muni è un figlio di re, che tocco dalle miserie
umane, si ritira nel deserto, malgrado la famiglia sua, a vita religiosa, convertito
da un solitario. Un qualche monaco siro tradusse questa legenda, inserendovi le lodi
del cristianesimo, e valendosi dell'ascetismo monastico, ch'è comune alle due religioni.
Più tardi vi si aggiunsero satire contro la corrutela del tempo e la depravazione del
clero.
</p>

<p>
<a id="note128" href="#tag128">128.</a> La sua vita sta negli <i>Acta Sanctorum</i> al 29 maggio.
</p>

<p>
<a id="note129" href="#tag129">129.</a> Pietro Lombardo, Maestro delle sentenze, avea detto (<i>Lib</i>. <span class="smcap">i</span>, <i>dist</i>. 5) coi trattatisti,
che nè il Padre generò la divina essenza, nè la divina essenza generò il Figlio,
nè la divina essenza generò l'essenza: «col qual nome di essenza intendiamo la divina
natura, che è comune alle tre persone, e tutta in ciascuna».
</p>

<p>
Parve a Gioachimo, che Pietro portasse la Trinità a quaternità, asserendo le tre persone,
e inoltre l'essenza comune, distinta da esse. Molto se ne disputò, finchè Innocenzo
III condannò il costui libro. Vedi <span class="smcap">Mattia Paris</span> al 1179, e ci serva di prova
de' cavilli allora usitati.
</p>

<p>
Le profezie di esso furono difese da Gregorio di Lauro, abate cistercense, nell'opera
<i>B. Joannis Joachim abatis apologetica, sive mirabilium veritas defensa</i>. Napoli 1560.
L'esame delle dottrine di esso vedasi in Natale Alessandro, <i>Historia ecclesiastica</i>,
Tom. <span class="scp">VI</span>, pag. 287.
</p>

<p>
<a id="note130" href="#tag130">130.</a> Costituzione <i>Exiit quid seminat</i>, nel <span class="scp">VI</span> delle Decretali, <i>tit. de verbor. significatione</i>.
</p>

<p>
<a id="note131" href="#tag131">131.</a> A torto dunque Alessandro Natale comincia l'articolo sui Fraticelli con queste
parole: <i>Fraticellorum sectæ initium dedere Petrus de Macerata et Petrus de Forosempronio,
Ordinis Minorum apostatæ, etc</i>. Vol. <span class="scp">VI</span>, pag. 83.
</p>

<p>
<a id="note132" href="#tag132">132.</a> <span class="smcap">Borghini</span>, <i>Trattato della Chiesa e vescovi fiorentini</i>.
</p>

<p>
<a id="note133" href="#tag133">133.</a> Fra la <i>Scelta di curiosità letterarie</i>, che stampasi a Bologna, nel 1865 si pubblicò
una <i>lettera dei Fraticelli a tutti i Cristiani</i>, nella quale rendono ragione del loro scisma.
A rinforzo di testi della Scrittura e del Decreto mostrano essersi «separati dal papa e
da li altri prelati», credendoli rei per eresia, per simonia, per pubblica fornicazione. Papa
Giovanni XXII esser morto pertinace eretico provano dalle dottrine sue, e principalmente
dall'aver condannata la proposizione che «il nostro Signor Jhesu Christo et li apostoli suoi
non avessero proprio nè in speciale nè in comune». La sua simonia deducono dall'essere
nel Decreto severamente vietato di ricevere denari pel battesimo, per la cresima, per la
comunione, per la sepoltura, ecc., «dovendo li doni di Cristo essere dispensati e donati
di grazia. Li fornicatori pure sono scomunicati». E però essi prelati e papi sono scomunicati,
mentre per scomunicati dichiarano i Fraticelli, che niun'altra colpa hanno se
non di non stare alla loro obbedienza. E «posto che li Catholici non possano avere la
sacra comunione di Christo visibilmente e corporalmente per li heretici che soprastanno,
nondimeno, mentre che colla mente sono congiunti ad Christo, anno la sacra
comunione di Christo invisibilmente».
</p>

<p>
<a id="note134" href="#tag134">134.</a> Bolla <i>Quorum exigit</i> nelle Estravaganti, tit. <i>De verborum significatione</i>.
</p>

<p>
<a id="note135" href="#tag135">135.</a> Vedasi <span class="smcap">Wadingo</span>, <i>Ann. Minor.</i> T. <span class="scp">V</span> ad 1298. nº <span class="scp">XXIV</span>: e 1306, nº <span class="scp">VIII</span>.
</p>

<p>
<a id="note136" href="#tag136">136.</a> Bonifazio VIII passa per gran nemico di frà Jacopone, eppure a lui s'attribuisce
un canto, che non può se non tenersi come traduzione dello <i>Stabat Mater</i>:
</p>

<div class="poem">
<p>Stava la Vergin sotto della croce</p>
<p class="i2">Vedea patir Jesù, la vera luce.</p>
<p class="i2">Madre del re di tutto l'universo.</p>
<p>Vedeva il capo che stava inchinato</p>
<p class="i2">E tutto il corpo ch'era tormentato,</p>
<p class="i2">Per riscattar questo mondo perverso, ecc.</p>
</div>

<p>
Altri versi di frà Jacopone arieggiano al <i>Dies iræ</i>:
</p>

<div class="poem">
<p>Chi è questo gran sire</p>
<p class="i2">Rege di grande altura?</p>
<p class="i2">Sotterra i' vorria gire,</p>
<p class="i2">Tal mi mette paura.</p>
<p class="i2">Ove potria fuggire</p>
<p class="i2">Dalla sua faccia dura?</p>
<p class="i2">Terra, fa copritura</p>
<p class="i2">Ch'io nol veggia adirato.</p>
</div>

<p>
E altrove:
</p>

<div class="poem">
<p>Non trovo loco dove mi nasconda</p>
<p class="i2">Monte nè piano, nè grotta o foresta</p>
<p class="i2">Chè la veduta di Dio mi circonda.</p>
</div>

<p>
<a id="note137" href="#tag137">137.</a> Sta in <span class="smcap">Eccard</span>, <i>Corp. hist</i>. Tom. <span class="scp">II</span>, pag. 849.
</p>

<p>
<a id="note138" href="#tag138">138.</a> Chronica <span class="smcap">Fr. Salimbene</span>; Parma 1857, pag. 233 e seg. Esso frà Salimbeni,
che nella cronaca distesamente parla de' Fraticelli, all'anno 1280 racconta che, avendo
i Domenicani fatto bruciar donna Alina per eretica, il popolo di Parma si levò a rumore,
e li cacciò, nè, malgrado le scomuniche lanciate dal cardinale Latini, poterono
tornarvi fino al 1287.
</p>

<p>
<a id="note139" href="#tag139">139.</a> <span class="smcap">Fr. Christ. Schlosser</span>, <i>Abelardo e Dolcino; vita ed opinioni d'un entusiasta
e d'un filosofo</i>. Gota 1807. — <span class="smcap">G. Baggiolini</span>, <i>Dolcino e i Patareni</i>. Novara 1838. — <span class="smcap">Julius
Krone</span>, <i>Frà Dolcino und die Patarener, historische Episode auf den piemontesischen
Religionskriegen</i>. Leipzig 1844.
</p>

<p>
Questa ostentata povertà stava forse in mente all'autore dell'<i>Imitazione di Cristo</i>,
allorchè scriveva (Lib. <span class="scp">II</span>, c. 11): «Dove si troverà chi a Dio voglia servire gratuitamente?
Di rado si trova alcuno, tanto spirituale, che d'ogni cosa sia denudato. Un vero
povero di spirito e spoglio d'ogni cosa creata, chi lo troverà? se l'uomo abbia dato ogni
sostanza sua, non è ancor nulla. Se abbia fatto gran penitenza è ancor poco. Se abbia
imparato ogni scienza, n'è ancor ben lontano. Se abbia gran virtù e fervorosa devozione,
molto ancora gli manca; quello cioè che sommamente gli è necessario. E che
cos'è? Che, lasciato tutto, lasci se stesso ed esca affatto da sè, e nulla ritenga d'affezione
privata. Fatto che abbia tutto, senta d'aver fatto nulla, e si riconosca servo inutile. Allora
veramente povero e nudo di spirito potrai essere, e dir col profeta: <i>Umile e povero
son io</i>».
</p>

<p>
<a id="note140" href="#tag140">140.</a> La sentenza trovasi in <span class="smcap">Pucci</span>, <i>Storia del vescovado di Siena</i>, pag. 253.
</p>

<p>
<a id="note141" href="#tag141">141.</a> Edita nella <i>Scelta di curiosità letterarie</i>.
</p>

<p>
<a id="note142" href="#tag142">142.</a> <i>Hist. di tutte l'heresie</i>. Vol. <span class="scp">IV</span>, pag. 198. Quest'autore, declamatorio quanto il
Gioberti, par sempre armato dello staffile di pedante per flagellar l'avversario, empio,
frodolento, degno d'inferno, bestemmiatore, scismatico, ecc.
</p>

<p>
<a id="note143" href="#tag143">143.</a> Ep. <span class="smcap">Nicolai V</span>, Lib. <span class="scp">XXII</span>, pag. 53.
</p>

<p>
<a id="note144" href="#tag144">144.</a> Ep. <span class="smcap">Calixti</span>, Lib. <span class="scp">XIV</span>, pag. 255.
</p>

<p>
<a id="note145" href="#tag145">145.</a> Nella bella <i>Storia di Bonifazio VIII e de' suoi tempi</i> del padre Luigi Tosti (1847),
leggesi che «quest'uomo, vituperato da molti, non può non ammirarsi da tutti, come
ultimo sostegno di quel magnifico pontificato civile, in cui questo, sponendo a luce nel
seno dell'Italia una civiltà forbita e gentile, sconosciuto, calunniato da' suoi figli, stanco e
doloroso si ritraeva a posare ne' penetrali santi ed inviolabili della religione che informava».
Libro <span class="scp">V</span>, in principio.
</p>

<p>
<a id="note146" href="#tag146">146.</a> Giuseppe Ferrari, nelle Lezioni sugli scrittori politici, riflette che, cinque secoli più
«tardi, un'altra dottrina s'impossessava della Francia, e a nome della ragione reclamava
pure il diritto di procedere col terrore, di bandir la crociata, e di spodestare tutti i re
della terra».
</p>

<p>
<a id="note147" href="#tag147">147.</a> Ap. <span class="smcap">Raynaldi</span> al 1293, n. 55.
</p>

<p>
<a id="note148" href="#tag148">148.</a> Vedansene le prove in <span class="smcap">Philipps</span>, <i>Diritto ecclesiastico</i>, vol. <span class="scp">III</span>, lib. <span class="scp">I</span>, § 138.
</p>

<p>
<a id="note149" href="#tag149">149.</a> Il Sismondi, caloroso protestante e accannito contro Bonifazio, scrive che i Francesi
«avidi di servitù, chiamarono libertà il diritto di sacrificare persino le coscienze ai
capricci dei loro padroni, respingendo la protezione che contro la tirannide offriva loro
un capo straniero e indipendente.... I popoli dovrebbero desiderare che i sovrani dispotici
riconoscessero al di sopra di loro un potere venuto dal Cielo, che li fermasse sulla
strada del delitto.» <i>Storia delle Repubbliche italiane</i>, c. 24.
</p>

<p>
<a id="note150" href="#tag150">150.</a> <span class="smcap">De Rubeis</span>, <i>Storia di Ravenna</i>, lib. <span class="scp">VI</span>.
</p>

<p>
<a id="note151" href="#tag151">151.</a> De' processi in Toscana discorse ripetutamente all'Accademia Lucchese monsignor
Telesforo Bini, com'è a vedersi negli Atti del 1838 e 1845. I molti documenti, da
cui raccolgonsi nomi di centosette Templari, spargono gran luce s'un punto storico,
molto dibattuto dopo la tragedia del Raynouard.
</p>

<p>
<a id="note152" href="#tag152">152.</a> Oltre il Tosti suddetto 1847, vedansi varj scritti pubblicati pel VI centenario di
Dante.
</p>

<p>
<a id="note153" href="#tag153">153.</a> <i>Paradiso</i> <span class="scp">XI</span>.
</p>

<p>
<a id="note154" href="#tag154">154.</a> <i>Inferno</i> <span class="scp">II</span>.
</p>

<p>
<a id="note155" href="#tag155">155.</a> <i>Purgatorio</i> <span class="scp">XX</span>.
</p>

<p>
<a id="note156" href="#tag156">156.</a> «E certo sono di ferma opinione che le pietre che nelle mura sue (di Roma) stanno,
sieno degne di reverenza, ed il suolo dove ella siede, sia degno oltre quello che per li
uomini è predicato e provato». <i>Convivio</i>.
</p>

<p>
<a id="note157" href="#tag157">157.</a> Il chiarissimo filologo Bartolomeo Sorio lesse quest'anno all'Istituto Veneto una
memoria sopra il <i>Filicopo</i> di Giovanni Boccaccio, ove pretende mostrare che scopo di
questo romanzo storico era di esortare i principi Angioini al dovere che come feudatarj
aveano di accorrer a difesa del papa, ch'era stato costretto uscir di Roma ed esulare
ad Avignone; sicchè, com'ebbe dire nel Decamerone, Roma, già capo del mondo,
allora era coda.
</p>

<p>
Con quello stravagante e fin empio infrascamento di sacro e profano, ivi racconta
l'incarnazione del figlio di Giove, e come subì l'iniqua percossa di Atropos, poi ritornato
al padre, dopo spogliata di molti prigioni l'antica città di Dite, mandò a' principi
de' suoi cavalieri il promesso dono del santo ardore. Segue la predicazione del vangelo
nella Spagna per opera del possente <i>Dio occidentale</i>, ch'è san Giacomo. «E in te, o
alma città, o reverendissima Roma, la quale egualmente a tutto il mondo ponesti il tuo
signoril giogo sopra gl'indomiti colli, tu sola permanendo vera donna, molto più che in
altra parte risuona, siccome degno luogo della cattedral sede dei successori di Cefas.
E tu di ciò dentro a te non poco ti rallegra, ricordando te essere quasi la prima predatrice
delle sante armi; perciocchè conosci te in esse dover tanto divenir valorosa,
quanto per addietro in quelle di Marte pervenisti, e molto più. Onde contentati, o Roma,
che, siccome per l'antiche vittorie più volte la tua lucente fronte ornata fu delle belle
frondi di Penea, così di quest'ultima battaglia (<i>religiosa</i>) con le nuove armi trionfando,
tu vittoriosamente meriterai d'esser ornata d'eternal corona. E dopo i lunghi affanni la
tua immagine fra le stelle sarà allogata, tra le quali co' tuoi antichi figliuoli e padri,
beata ti troverai». Lib. <span class="scp">I</span>, num. 25 e seg.
</p>

<p>
<a id="note158" href="#tag158">158.</a> Lo studio della natura dell'impero e delle sue relazioni colla Chiesa è di suprema
importanza per intendere la storia del medioevo. Perciò noi v'insistiamo. Su ciò versa
un'opera recente dell'inglese James Bryce, <i>The holy Roman Empire</i>. Oxford 1864.
</p>

<p>
<a id="note159" href="#tag159">159.</a> <i>Lege I de requir. reis</i>.
</p>

<p>
<a id="note160" href="#tag160">160.</a> <i>Mystéres d'iniquité</i>, pag. 419.
</p>

<p>
<a id="note161" href="#tag161">161.</a> Foscolo, <i>Discorso sulla D. C.</i> Londra 1823.
</p>

<p>
<a id="note162" href="#tag162">162.</a> <i>Sullo spirito antipapale che produsse la riforma</i>. Londra 1832, 3 vol. Già
l'Aconzio (<i>Stratagematum Satanæ</i>, Lib. <span class="scp">VIII</span>) avea supposto negli autori un linguaggio
a due sensi. Il famoso scettico Bayle conchiudeva: «Badate che Dante offre pruove e
a quei che lo dicono buon cattolico, e a quei che il negano».
</p>

<p>
<a id="note163" href="#tag163">163.</a> <i>Dante hérétique, revolutionnaire et socialiste, revélations d'un catholique sur
le moyen age</i>. Paris 1834.
</p>

<p>
<i>La Comédie de Dante traduite en vers selon la lettre, et commenté selon l'esprit,
suivie de la clef ou langage symbolique des fidèles d'Amour</i>. Tomi 2. Paris 1856.
</p>

<p>
<i>Le Paradis de Dante illuminé</i> a giorno; <i>dénouement tout maçonnique de sa Comédie
albigeoise</i>. 1855.
</p>

<p>
<i>Preuve de l'hérésie de Dante, notamment au sujet d'une fusion opérée vers 1312 entre
la Massènie albigeoise, le Temple et les Gibelins pour constituer la Franc Maçonnerie, ib.</i>
</p>

<p>
<i>Clef de la Comédie anticatholique de Dante</i>.
</p>

<p>
<i>L'Hérésie de Dante démontrée par Francesca da Rimini</i>.
</p>

<p>
<i>Les mystéres de la chevalerie et de l'amour platonique au moyen age</i>. 1858.
</p>

<p>
In senso opposto vedasi <i>Dante revolutionnaire et socialiste, non hérétique</i>, par <span class="smcap">Ferjus
Boissard</span>, 1850.
</p>

<p>
<a id="note164" href="#tag164">164.</a> <i>Inferno</i> <span class="scp">III</span>.
</p>

<p>
<a id="note165" href="#tag165">165.</a> <i>Inferno</i> <span class="scp">XXII</span>.
</p>

<p>
<a id="note166" href="#tag166">166.</a> Come terrà questa regola quando Dante chiama i prelati <i>in veste di pastor lupi
rapaci</i>? e quando intima che <i>di voi, pastor, s'accorse il vangelista</i>? e quando si lamenta
sia usurpata <i>per colpa del pastor</i> la giustizia di Firenze?
</p>

<p>
<a id="note167" href="#tag167">167.</a> Per esser conseguente, Lenoix (<i>Origine de la Francmaçonnerie</i>, p. 235) sostiene
che san Bernardo era francomuratore.
</p>

<p>
<a id="note168" href="#tag168">168.</a>
</p>

<div class="poem">
<p>Veggio il nuovo Pilato sì crudele</p>
<p class="i2">Che... senza decreto</p>
<p class="i2">Porta nel Tempio le cupide vele.</p>
</div>

<p>
<a id="note169" href="#tag169">169.</a>
</p>

<div class="poem">
<p>State contenti, umana gente, al quia;</p>
<p class="i2">Che se potuto aveste veder tutto,</p>
<p class="i2">Mestier non era partorir Maria.</p>
</div>

<p>
<a id="note170" href="#tag170">170.</a> Beatrice dice a san Pietro.
</p>

<div class="poem">
<p class="i4">O luce eterna del gran viro</p>
<p class="i2">A cui nostro Signor lasciò le chiavi</p>
<p class="i2">Ch'ei portò giù di questo gaudio miro,</p>
<p>Tenta costui de' punti lievi e gravi</p>
<p class="i2">Come ti piace, intorno della fede</p>
<p class="i2">Per la qual tu su per lo mare andavi. <i>Paradiso</i> 24.</p>
</div>

<p>
<a id="note171" href="#tag171">171.</a>
</p>

<div class="poem">
<p>Avete il vecchio e il nuovo Testamento,</p>
<p class="i2">E il pastor della Chiesa che vi guida</p>
<p class="i2">Questo vi basti a vostro salvamento. <i>Paradiso</i> <span class="scp">V</span>.</p>
</div>

<p>
<a id="note172" href="#tag172">172.</a> <i>Convivio</i>, Tratt. <span class="scp">IV</span>, c. 5. «Oh istoltissime e vilissime bestiole, che a guisa d'uomo
vi pascete, che presumete contro a nostra fede parlare, e volete sapere, filando e zappando,
ciò che Dio con tanta prudenza ha ordinato. Maledetti siate voi e la vostra presunzione,
e chi vi crede».
</p>

<p>
<a id="note173" href="#tag173">173.</a> <i>Inferno</i>, c. <span class="scp">VIII</span>.
</p>

<p>
<a id="note174" href="#tag174">174.</a> Sonetti della <i>Vita Nuova</i>.
</p>

<p>
<a id="note175" href="#tag175">175.</a> <i>Hist. des sciences matem. en Italie</i>, tom. <span class="scp">II</span>, pag. 195 e 200.
</p>

<p>
<a id="note176" href="#tag176">176.</a> Vedi <span class="smcap">Palermo</span> nel Catalogo dei manoscritti della Palatina di Firenze.
</p>

<p>
<a id="note177" href="#tag177">177.</a> Capo 91. Vedi qui sopra, a pag. 109.
</p>

<p>
<a id="note178" href="#tag178">178.</a> Lib. <span class="scp">X</span>, c. 41.
</p>

<p>
<a id="note179" href="#tag179">179.</a> <i>Defensor pacis</i>, p. <span class="scp">II</span>, c. 20.
</p>

<p>
<a id="note180" href="#tag180">180.</a> Sul tempo di Lodovico il Bavaro fu pubblicata ultimamente un'opera tedesca di
Guglielmo Schreiber, <i>Die politischen und religiosen Doctrinen unter Ludwig dem
Bayern</i>: Landshut 1838, dove si espongono le quistioni d'allora intorno ai limiti dell'autorità
papale e imperiale, mettendo principalmente in vista Dante, Marsilio da Padova,
Occam e Leopoldo di Siebenburg. Il primo rivela la morale nella <i>Divina Comedia</i>, la politica
nella <i>Monarchia</i>, sostenendo la monarchia universale, giusta la Bibbia e la storia.
Marsilio, aristotelico, sostiene la suprema autorità del Concilio, convocato dall'imperatore,
come mezzo di riconciliar il pastorale colla spada. Il vescovo di Bamberg nega al
papa il diritto di trasferir ad altri l'impero. Occam, nel <i>Compendium errorum</i>, fu il
più vivo oppugnatore della Santa Sede a favore del principato. Tutto è ben esaminato
dal punto di vista del medioevo.
</p>

<p>
<a id="note181" href="#tag181">181.</a> <span class="smcap">Augustini de Ancona</span>, <i>Summa de ecclesiastica potestate</i> fu edita ai primordj
della stampa in Roma da Fr. de' Cinquinis, 1479, in 4º gotico.
</p>

<p>
<a id="note182" href="#tag182">182.</a> Nello Statuto di Ferrara del 1270, la rubrica <span class="scp">XII</span> è <i>quod nullus se scovet</i>,
e in margine v'è il flagello a nodi, di cui si servivano costoro. E lo Statuto dice:
<i>Quia per inimicos Sancte Matris Ecclesie cum magna cautela tractatum fuit, et
inventum fuit batimentum, annis preteritis, in offensionem et periculum amicorum
partis ecclesie, et in aliquibus partibus oportunum fuit quod amici ecclesie sibi in tali
periculo providerent: quia enim dicitur quod tractatur simili modo batimentum de
novo: idcirco vir nobilis dominus Obizo Estensis marchio... statuunt et bannum imponunt,
secundum quod inferius declaratur</i>. E qui impongono pene corporali a chi introducesse
la flagellazione, o si flagellasse, o non denunziasse chi si flagella.
</p>

<p>
<a id="note183" href="#tag183">183.</a> La Dissertazione <span class="scp">XVIII</span> del Lami tratta <i>Della setta de' Flagellanti in Toscana</i>.
</p>

<p>
<a id="note184" href="#tag184">184.</a> Gregorio XI nel 1372 ordina <i>inquisitoribus ut faciant comburi quosdam libros
sermonum hæreticorum, pro majori parte in vulgari scriptos</i>.
</p>

<p>
<a id="note185" href="#tag185">185.</a> <span class="smcap">Raynaldi</span>, al 1376, n. 26.
</p>

<p>
<a id="note186" href="#tag186">186.</a> L'opera <i>De modis uniendi et reformandi ecclesiam in concilio universali</i>, si attribuisce
a Gerson, ma forse a torto, giacchè, a tacere le ragioni estrinseche, parla con
tale violenza contro di Giovanni XXIII, e con tale disamore e tanti errori sulla costituzione
ecclesiastica, da parer piuttosto lavoro d'un wiclefita.
</p>

<p>
<a id="note187" href="#tag187">187.</a> Riflettono che, quantunque Giovanni XXIII fosse papa dubbio, pure il concilio
di Costanza temette trascendere la sua autorità col deporlo; sicchè negli atti è espresso
che il re de' Romani, i cardinali, i deputati proposero che «il papa assentisse alla
propria deposizione, promettesse ratificarla, e, in quanto era bisogno, egli medesimo
rinunziasse». Furono in fatto spediti cardinali che persuadessero Giovanni XXIII, il
quale confermò egli stesso la sentenza di deposizione.
</p>

<p>
<a id="note188" href="#tag188">188.</a> Così è generalmente asserito; pure si ha una lettera di Huss, che dice: <i>Exeo</i>
(da Praga) <i>sine salvoconductu</i>; e in un'altra: <i>Venimus</i> (a Costanza) <i>sine salvoconductu</i>.
Ap. <span class="smcap">Rohrbacher</span>, <i>Hist. eccles</i>., tom. <span class="scp">XXI</span>, p. 191.
</p>

<p>
<a id="note189" href="#tag189">189.</a> Il fondatore degli Ussiti sosteneva, dacchè un principe cadeva in grave colpa, si
era disobbligati dall'obbedirgli. I suoi seguaci spinsero tanto avanti l'intolleranza,
da volere puniti di morte gli eccessi nel bere e nel mangiare, l'usura, l'incontinenza,
lo spergiuro, il ricever mercede per messe o assoluzioni, e ogni altro peccato
mortale; e ciò metteano per condizione al loro ritorno alla Chiesa Cattolica, la quale
ricusò tale fierezza. I Fratelli Boemi, come condizione per riunirsi ai cattolici metteano
l'abbattere tutti gli istituti di letteratura o di scienze; professare che i maestri d'arti
belle sono pagani e pubblicani.
</p>

<p>
<a id="note190" href="#tag190">190.</a> Il concilio di Basilea trovasi difeso da Nicolò Tedeschi arcivescovo di Palermo,
contro del quale il cardinale Torrecremata pubblicò la grande ed ingegnosa <i>Summa de
ecclesia</i>.
</p>

<p>
<a id="note191" href="#tag191">191.</a> «Venne il pontefice con tutta la Corte di Roma, e collo 'mperadore de' Greci, e tutti
i vescovi e prelati latini, in Santa Maria del Fiore, dove era fatto un degno apparato, ed
ordinato il modo ch'avevano a istare a sedere i prelati dell'una Chiesa e dell'altra.
Istava il papa dal luogo dove si diceva il vangelo, e cardinali e prelati della Chiesa romana;
dall'altro lato istava lo 'mperadore di Costantinopoli con tutti i vescovi e arcivescovi
greci: il papa era parato in pontificale, e tutti i cardinali co' piviali, e i vescovi
cardinali colle mitere di damaschino bianco, e tutti i vescovi così greci come latini coi
piviali, i greci con abiti di seta al modo greco molto ricchi; e la maniera degli abiti
greci pareva assai più grave e più degna che quella de' prelati latini..... Il luogo dello
'mperadore era in questa solennità dove si canta la Epistola all'altare maggiore; ed in
quello medesimo luogo, come è detto, erano tutti i prelati greci. Era concorso tutto il
mondo in Firenze per vedere quell'atto sì degno. Era una sedia dirimpetto a quella del
papa dall'altro lato, ornata di drappo di seta, e lo 'mperadore con una veste alla greca
di broccato damaschino molto ricca, con uno cappelletto alla greca, che v'era in sulla
punta una bellissima gioja: era uno bellissimo uomo, colla barba al modo greco. E d'intorno
alla sedia sua erano molti gentili uomini che aveva in sua compagnia, vestiti
pure alla greca molto riccamente, sendo gli abiti loro pieni di gravità, così quegli de'
prelati, come de' secolari. Mirabile cosa era a vedere ben molte degne cerimonie, e i
vangeli che si dicevano in tutte dua le lingue, greca e latina, come s'usa la notte di
Pasqua di Natale in Corte di Roma. Non passerò che io non dica qui una singulare
loda de' Greci. I Greci, in anni millecinquecento o più, non hanno mai mutato abito:
quello medesimo abito avevano in quello tempo, ch'eglino avevano avuto nel tempo
detto; come si vede ancora in Grecia nel luogo che si chiama i Campi Filippi, dove sono
molte storie di marmo, dentrovi uomini vestiti alla greca nel modo che erano allora».
<span class="smcap">Vespasiano fiorentino</span>, <i>Vita di Eugenio IV</i>.
</p>

<p>
Dopo i molti cattolici che scrissero del concilio di Firenze, comparve nel 1861 una
memoria di Basilio Popoff, studente di teologia a Mosca, che descrive quell'ultimo
tentativo di unione fra le due Chiese dal punto d'aspetto greco e con gran lodi ai
membri della greca.
</p>

<p>
<a id="note192" href="#tag192">192.</a> La copia più intera di quell'atto sta nella Laurenziana a Firenze. Alle altre manca
la firma del gran sincello. Una ne è nell'archivio di Stato d'essa città. Nell'archivio
capitolare di Milano se ne conserva un esemplare autentico, scritto in latino e greco,
e colle firme originali di papa Eugenio IV e di otto prelati latini, e dell'imperatore Paleologo
in cinabro, e colla bolla imperiale. Nell'<i>Archivio storico</i> del 1857 fu pubblicato
l'atto d'unione, che comincia così: <i>Eugenius ecc. Consentiente carissimo filio
nostro Johanne Paleologo Romeorum imperatore illustri et... orientalem ecclesiam
representantibus. Letentur celi et exultet terra; sublatus est enim de medio paries qui
occidentalem orientalemque dividebat Ecclesiam, et pax atque concordia rediit: illo
angulari lapide Christo, qui fuit utraque unum, vinculo fortissimo caritatis et pacis
utrumque jungente parietem, et perpetue unitatis fœdere copulante ac continente; postque
longam meroris nebulam, et dissidii diuturni atram ingratamque caliginem, serenum
omnibus unionis optate jubar illuxit. Gaudeat et mater Ecclesia, que filios suos, hactenus
invicem dissidentes, jam videt in unitatem pacemque rediisse: et que antea in
eorum separatione amarissime flebat, ex ipsorum modo mira concordia cum ineffabili
gaudio, omnipotenti Deo gratias referat. Cuncti gratulentur fideles ubique per orbem,
et qui christiano censentur nomine matri catholice Ecclesie colletentur. Ecce enim occidentales
orientalesque Patres, post longissimum dissensionis atque discordie tempus,
se maris ac terre periculis exponentes, omnibusque superatis laboribus, ad hoc sacrum
ycumenicum concilium desiderio sacratissime unionis, et antique caritatis reintegrande
gratia, leti alacresque convenerunt, et intentione sua nequaquam frustrati sunt. Post
longam enim laboriosamque indaginem, tandem Spiritus Sancti clementia ipsam optatissimam
sanctissimamque unionem consecuti sunt. Quis igitur dignas omnipotentis
Dei beneficiis gratias referre sufficiat? quis tante divine miserationis divitias non
obstupescat? cujus vel ferreum pectus tanta superne pietatis magnitudo non molliat?
Sunt ista prorsus divina opera, non humane fragilitatis inventa; atque ideo eximia
cum veneratione suscipienda, et divinis laudibus prosequenda. Tibi laus, tibi gloria,
tibi gratiarum actio, Christe, fons misericordiarum, qui tantum boni sponse tue catholice
Ecclesie contulisti, atque in generatione nostra tue pietatis miracula demonstrasti,
ut enarrent omnes mirabilia tua. Magnum siquidem divinumque munus nobis
Deus largitus est: oculisque vidimus quod ante nos multi, cum valde cupierint, adspicere
nequiverunt. Convenientes enim Latini ac Greci in hac sacrosancta synodo ycumenica,
magno studio invicem usi sunt, ut, inter alia, etiam articulus ille de divina
Spiritus Sancti processione summa cum diligentia et assidua inquisitione discuteretur</i>.
</p>

<p>
<i>Item diffinimus Sanctam Apostolicam sedem, et Romanum Pontificem in universum
orbem tenere primatum, et ipsum Pontificem Romanum successorem esse beati Petri
principis Apostolorum, et rerum Christi vicarium, totiusque Ecclesie caput, et omnium
Christianorum patrem et doctorem existere; et ipsi in beato Petro pascendi, regendi,
ac gubernandi universalem Ecclesiam a Domino nostro Jesu Christo plenam potestatem
traditam esse; quemadmodum etiam in gestis ycumenicorum conciliorum, et in
sacris canonibus continetur, Renovantes insuper ordinem traditum in canonibus ceterorum
venerabilium Patriarcharum, ut Patriarcha Constantinopolitanus secundus
sit post sanctissimum Romanum Pontificem, tertius vero Alexandrinus, quartus autem
Antiochenus, et quintus Hierosolymitanus, salvis videlicet privilegiis omnibus et
juribus eorum</i>.
</p>

<p>
<a id="note193" href="#tag193">193.</a> <span class="smcap">Ozanam</span>, <i>Filosofia di Dante</i>. Al qual proposito giovi soggiungere che Benvenuto
da Imola, commentando Dante ove dice esser più di mille gli eretici, riflette che <i>chussi
poteano dire plus de centomillia migliara</i>: e che i siffatti <i>son generalmente huomini
magnifici</i>.
</p>

<p>
<a id="note194" href="#tag194">194.</a> Almeno lo asserisce sant'Agostino <i>De Civitate Dei</i>, <span class="scp">VIII</span>, 8.
</p>

<p>
<a id="note195" href="#tag195">195.</a> Vedi <span class="smcap">Renan</span>, <i>Averoè et l'averoisme</i>, 2 édit., p. 112.
</p>

<p>
<a id="note196" href="#tag196">196.</a> Vedi qui sopra, a pag. 97, e alla nota 23 del Discorso IV.
</p>

<p>
<a id="note197" href="#tag197">197.</a> <i>De materia cœli contra Averroem</i>. Padova 1493. <i>De intellectu possibili, quæstio
aurea contra Averroym</i>. Venezia 1500.
</p>

<p>
<a id="note198" href="#tag198">198.</a> Il testo dice <i>mot callemin</i>.
</p>

<p>
<a id="note199" href="#tag199">199.</a> <i>Hermannus Alemannus translator Manfredi, nuper a D. rege Carolo devicti</i>,
dice Rogero Bacone.
</p>

<p>
<a id="note200" href="#tag200">200.</a> <i>Defensores hujus hæresis dicunt quod aliquod secundum philosophiam est, licet
fides aliud ponat secundum theologiam</i>. Ed egli stesso confutandolo professa che <i>in hac
disputatione nihil secundum legem nostram dicemus, sed omnia secundum philosophiam...
tantum ea accipientes quæ per syllogismum accipiunt demonstrationem</i>.
Opp. Tom. <span class="scp">V</span>, pag. 218, 226, 380.
</p>

<p>
<a id="note201" href="#tag201">201.</a> <i>Unum te obsecro ut ab omni consilio mearum rerum tui isti Arabes arceantur
atque exulent: odi genus universum... Vix mihi persuadebitur ab Arabia posse aliquid
boni esse</i>. Contra medicum quemdam.
</p>

<p>
<a id="note202" href="#tag202">202.</a> <i>Ad hæc ille nauseabundus risit, et «Tu (inquit) esto christianus bonus: ego
horum omnium nihil credo. Et Paulus et Augustinus tuus, hique omnes alii quos prædicas,
loquacissimi homines fuere. Utinam tu Averroim pati posses, ut videres quanto
ille tuis istis nugatoribus major sit». Exarsi, fateor, et vix manum ab illo impuro et
blasphemo continui</i>. Senil. L. <span class="scp">V</span>, ep. 3.
</p>

<p>
<a id="note203" href="#tag203">203.</a> In un manoscritto della biblioteca di San Giovanni e Paolo a Venezia si trova fossero
Leonardo Dandolo milite, Tommaso Talento mercante, Zaccaria Contarino nobile,
veneziani, e il medico Guido di Bagnolo da Reggio. La lor conversazione è il soggetto
del trattato <i>De sui ipsius et multorum ignorantia</i>.
</p>

<p>
<a id="note204" href="#tag204">204.</a> <i>Canem illum rabidum Averroem, qui furore actus infando, contra Dominum
suum Christum, contraque catholicam fidem latrat</i>. Ep. sine titulo 656.
</p>

<p>
<a id="note205" href="#tag205">205.</a> Nel <i>Conciliator differentiarum</i> f. 15 dell'edizione di Venezia, scrive: <i>Ex conjunctione
Saturni et Jovis in principio arietis, quod quidem circa finem 960 contigit
annorum, totus mundus inferior commutatur, ita quod non solum regna, sed et <span class="upright">leges
et prophetæ</span> consurgunt in mundo... sicut apparuit in adventu Nabuchodonosor, Moysis,
Alexandri Magni, Nazarei, Machometi</i>. <i>Lex</i> nelle traduzioni d'Averroè equivale sempre
all'arabo <i>Scharié</i>, che esprime e legge e religione.
</p>

<p>
<a id="note206" href="#tag206">206.</a> <span class="smcap">Riccoboni</span>, <i>De Gymn. Patav.</i>, p. 134.
</p>

<p>
<a id="note207" href="#tag207">207.</a> Molta parte fu stampata nel 1858 da M. Alexandre a Parigi.
</p>

<p>
<a id="note208" href="#tag208">208.</a> Dedica del Giamblico, e proemio al Proclo.
</p>

<p>
<a id="note209" href="#tag209">209.</a> <i>Ista sunt quæ me premunt, quæ me angustiant, quæ me insomnem et insanum
reddunt... Perpetuis curis et cogitationibus rodi, non sitire, non famescere, non dormire,
non comedere, non expuere, ab omnibus irrideri</i>. De fato, Lib. <span class="scp">III</span>. c. 8.
</p>

<p>
<a id="note210" href="#tag210">210.</a> <i>De fato</i> <span class="scp">III</span>, 7.
</p>

<p>
<a id="note211" href="#tag211">211.</a> Quanto all'opinione dell'unità delle anime, <i>quamvis tempestate nostra sit multum
celebrata et fere ab omnibus pro constanti habeatur eam esse Aristotelis</i>, asserisce non
trovarsi che in Averroè, il quale fu talmente sconfitto in tal proposito da san Tommaso,
che non lasciò più alcun appiglio se non di vomitar ingiurie contro di esso.
<i>De immortalitate animæ</i>, p. 8 e 9.
</p>

<p>
<a id="note212" href="#tag212">212.</a> <i>Respiciens legislator pronitatem viarum ad malum, intendens communi bono,
sanxit animam esse immortalem, non curans de veritate sed tantum de probitate, ut
inducat homines ad virtutem; neque accusandus est politicus</i>. De immortalitate animæ.
</p>

<p>
Matter (<i>Hist. des découvertes morales et politiques des trois derniers siècles</i>) alzò a
cielo il Pomponazio come avesse stabilito la legge della perfettibilità umana, il progresso
delle istituzioni e delle scienze, e la dottrina d'indipendenza dei tempi moderni. Sono
sofismi degni di chi chiama <i>barbara</i> l'Italia al tempo di Leon X.
</p>

<p>
Le opere del Pomponazio furono raccolte e ristampate a Basilea nel 1567 con una
prefazione di Guglielmo Gratarola, medico che troveremo fra i riformati, e che pure
stampò le opere proprie con testimonianze del Beza e d'altri personaggi che lo lodano
di gran pietà. Egli difende il Pomponazio e asserisce che morì piamente secondo i
tempi, cioè da cattolico: se negò l'immortalità dell'anima secondo Aristotele, ciò non
può essergli imputato se non si pruovi che voleva con ciò insinuare l'ateismo.
</p>

<p>
<a id="note213" href="#tag213">213.</a> <i>His ita se habentibus, mihi (salva saniori sententia) in hac materia dicendum
videtur quod quæstio de immortalitate animæ est neutrum problema, sicut etiam
de mundi æternitate: mihi autem videtur quod nullæ rationes naturales adduci possunt
cogentes animam esse immortalem, minusque probantes animam esse mortalem,
sicut quam plures doctores declarant: quapropter dicemus sicut Plato, de legibus, certificare
de aliquo cum multi ambigunt, solius est Dei; cum itaque tam illustres viri
inter se ambigant, nisi per Deum hoc certificari posse existimo</i>. De immortalitate
animæ, pag. 124. <i>Animam esse immortalem articulum est fidei, ut patet per symbolum
apostolorum et Athanasii. Si quæ rationes probare videntur mortalitatem
animæ, sunt falsæ et apparentes, cum prima lux et veritas ostendant oppositum; si
quæ videntur probare ejus immortalitatem, veræ quidem sunt et lucidæ, sed non lux
et veritas; quare hæc sola via inconcussa et stabilis est, cæteræ vero sunt fluctuantes</i>.
<i>Ib.</i> p. 128.
</p>

<p>
<a id="note214" href="#tag214">214.</a> <i>Hujusmodi legislatores, qui Dei filii merito nuncupari possunt, procurantur ab
ipsis corporibus cœlestibus</i>. De incant., Lib. <span class="scp">XII</span>.
</p>

<p>
<a id="note215" href="#tag215">215.</a> Che v'abbia cose vere secondo la teologia, false secondo la filosofia, è proposizione
condannata dalla Chiesa. <i>Cumque verum vero minime contradicat, omnem assertionem
veritati illuminatæ fidei contrariam, omnino falsam esse definimus</i>. Leon X, bolla
<i>Apostolici regiminis</i>, edita nel concilio Lateranense V, 19 dicembre 1512. A ciò conformossi
Pio IX nella enciclica ai vescovi, 9 novembre 1846: <i>Etsi fides sit super rationem,
nulla tamen vera dissensio, nullumque dissidium inter ipsas inveniri unquam
potest, cum ambæ ab uno eodemque immutabilis æternæque veritatis fonte Deo O. M.
oriantur</i>.
</p>

<p>
<a id="note216" href="#tag216">216.</a> L'epitafio che l'Achillini si fece porre in San Martino di Bologna è un altro testimonio
della pendenza alle idee pagane.
</p>

<div class="poem">
<p><i>Hospes Achillinum tumulo qui quæris in isto</i></p>
<p class="i2"><i>Falleris: ille suo junctus Aristoteli,</i></p>
<p><i>Elisium colit, et quas rerum hic discere causas</i></p>
<p class="i2"><i>Vix potuit, plenis nunc videt ille oculis.</i></p>
<p><i>Tu modo, per campos dum nobilis umbra beatos</i></p>
<p class="i2"><i>Errat, die longum perpetuumque vale.</i></p>
</div>

<p>
<a id="note217" href="#tag217">217.</a> <span class="smcap">De Thou</span>, <i>Mém.</i>, p. 235.
</p>

<p>
<a id="note218" href="#tag218">218.</a> Racconta il fatto il Sanudo, <i>Rerum Ital. Scr.</i> XXII, p. 1206, e dice il Marzio
fosse di Montagnana.
</p>

<p>
<a id="note219" href="#tag219">219.</a> <span class="smcap">Naudée</span> <i>in Judicio de A. Nipho</i>.
</p>

<p>
<a id="note220" href="#tag220">220.</a> Commentarj di Pio II.
</p>

<p>
<a id="note221" href="#tag221">221.</a> Lo racconta lo Zilioli, manoscritto della Biblioteca Marciana.
</p>

<p>
<a id="note222" href="#tag222">222.</a> <i>Non est qui purum aurum non malit habere sub Teutonum nota, quam sub
romano symbolo factitium</i>. Lett. ad Ermolao Barbaro.
</p>

<p>
<a id="note223" href="#tag223">223.</a> Il costui carteggio in proposito con Giovanni Lanfredini fu pubblicato dal Berti
nella <i>Rivista Contemporanea</i>, con ricche notizie. Dianzi Sigwart volle mostrare la
relazione tra le dottrine di Zuinglio e quelle di Pico della Mirandola. <i>Ulrich Zwingli,
die Karakter seiner Theologie mit besonderer Rücksicht auf Pic von Mirandula durgestellt</i>.
Stuttgard 1855.
</p>

<p>
<a id="note224" href="#tag224">224.</a> <i>Quid ad vos et Paulum si mihi fœniculi nomen indo, modo id sine dolo ac
fraude fiat? Amore namque vetustatis, antiquorum præclara nomina repetebam, quasi
quædam calcaria, quæ nostram juventutem æmulatione ad virtutem incitarent</i>. <span class="smcap">Platina</span>
<i>in Paulo</i> <span class="scp">II</span>.
</p>

<p>
<a id="note225" href="#tag225">225.</a> Vero è che andava anche spesso co' suoi scolari a una Beata Vergine sul Quirinale,
e morì piissimamente. È poi singolare che, nelle recenti indagini del De Rossi per entro le
catacombe di San Sebastiano a Roma, fra i nomi di quelli che le visitarono nel secolo <span class="scp">XV</span>
trovasi notato <i>Regnante Pom. pont. max</i>.: e <i>Pomponius pont. max</i>. e <i>Pantagathus
sacerdos academiæ romanæ</i>; titoli che farebbero credere una gerarchia stabilita, e
risospettar di quello, di cui pareva essersi con sincerità discolpato il Leto.
</p>

<p>
<a id="note226" href="#tag226">226.</a> Se il ricorrere a principe forestiero contro il proprio sia fellonia, lo dica il lettore.
Platina stesso ci riferisce la lettera da lui scritta, ove conchiude: <i>Rejecti a te, ac
tam insigni contumelia affecti, dilabemur passim ad reges, ad principes, eosque
adhortabimur ut tibi concilium indicant, in quo potissimam rationem reddere cogaris
cur nos legitima possessione spoliaveris</i>.
</p>

<p>
<a id="note227" href="#tag227">227.</a> Si avverta che Sisto IV fece suo bibliotecario il Platina, e gli diede egli stesso
la commissione di scriver le vite dei papi: <i>mandasti ut res gestas pontificum scriberem</i>,
dice egli nella prefazione.
</p>

<p>
<a id="note228" href="#tag228">228.</a> Qui alcuno aspetterà ch'io metta anche i lamenti attribuiti a Poliziano pel tempo
buttato via nel dir l'uffizio, riportati dal Bayle e copiati da tanti. Ebbene, tutt'al contrario,
nell'epistola 9 del libro II a Donato, egli si querela che le frequenti visite lo obblighino
a interrompere sin l'uffizio. <i>Adeo mihi nullus inter hæc scribendi restat aut commentandi
locus, ut ipsum quoque horarium sacerdotis officium pene, quod vix expiabile
credo, minutatim concidatur</i>. Melancton e Vives dissero che il Poliziano avea letto una
volta sola la sacra scrittura, e si lagnava del tempo perdutovi. Son forestieri e
non allegano pruova del loro asserto. Noi al contrario sappiamo da lui stesso che, ne'
quattordici anni che fu benefiziato nella metropolitana di Firenze, spiegava al popolo
la Bibbia: <i>cum per hos quadragesimæ proximos dies enarrandis populi sacris libris
essem occupatus</i>.
</p>

<p>
<a id="note229" href="#tag229">229.</a> <i>Ricordi politici</i>, XXVIII e CCCXLVI.
</p>

<p>
<a id="note230" href="#tag230">230.</a> <i>Ricordi politici</i>, CCLIII.
</p>

<p>
<a id="note231" href="#tag231">231.</a> <i>Ricordi politici</i>, CXXIII.
</p>

<p>
<a id="note232" href="#tag232">232.</a> <i>Ricordi politici</i>, CXXIV.
</p>

<p>
<a id="note233" href="#tag233">233.</a> <i>Ricordi politici</i>, CCXI.
</p>

<p>
<a id="note234" href="#tag234">234.</a> Anche quelle stranezze trovarono plagiarj ai dì nostri. Göthe diceva di collocarsi
la testa del Giove Olimpico in faccia al letto, per potere, allo svegliarsi, indirizzargli la
preghiera: e imprecava alla rivoluzione cristiana, che alla Venere Gnidia sostituì la
Vergine pallida e ascetica; e la scarna effigie d'uno, penzolone da quattro chiodi, alla
perfezione estetica del corpo umano, rappresentata dai simulacri della Grecia.
</p>

<p>
<a id="note235" href="#tag235">235.</a> Lettera al Vettori.
</p>

<p>
<a id="note236" href="#tag236">236.</a> «Credo sia vero che la grandezza della Chiesa sia stata causa che Italia non sia
caduta in una monarchia; ma non so se il non venire in una monarchia sia stata felicità
o infelicità di questa provincia. Sebbene Italia, divisa in molti dominj, abbia in
varj tempi patite molte calamità, che forse in un dominio solo non avrebbe patito (benchè
le inondazioni de' Barbari furono più a tempo dell'impero romano che altrimenti),
nondimeno ha avuto a rincontro le tante floride città, che io reputo che una monarchia
le sarebbe stata più infelice che felice. O sia per qualche fato d'Italia, o per la complessione
degli uomini, temperati in modo che hanno ingegno e forza, non è mai questa
provincia stato facile ridurla sotto un impero, eziandio quando non vi era la Chiesa,
anzi sempre naturalmente ha appetito la libertà. Però, se la Chiesa romana si è opposta
alla monarchia, io non concorro facilmente essere stata infelicità di questa
provincia; poichè l'ha conservata in quel modo di vivere, ch'è più secondo l'antichissima
consuetudine e inclinazione sua». <i>Considerazioni al Machiavelli</i>, I, 12.
</p>

<p>
<a id="note237" href="#tag237">237.</a> Legazione IX alla corte di Francia. Blois 9 agosto 1510.
</p>

<p>
<a id="note238" href="#tag238">238.</a> Legazione XII. 18 agosto 1510.
</p>

<p>
<a id="note239" href="#tag239">239.</a> Nel sillabo del 1864 al nº XIII è riprovato il dire che «il metodo e i principj,
con cui i dottori scolastici coltivarono la teologia, non rimangono più colle necessità
dei tempi nostri e col progresso delle scienze».
</p>

<p>
Come questa filosofia e teologia venissero messe in onore ai giorni nostri e qua, lo
sanno quanti conoscono il padre Ventura, il Rosmini, il Liberatore, il canonico Sanseverino,
il Perrone, ecc.
</p>

<p>
<a id="note240" href="#tag240">240.</a> Un grande avversario dei papi e de' preti, l'ex-prete Luigi Bossi, nelle note alla
traduzione della <i>vita di Leon X</i> del Rosoe riflette che, l'abitudine che Machiavello aveva
di scrivere in certo qual modo all'azzardo e senza un disegno ed un fine preciso, poteva
ragionevolmente far nascere qualche dubbio, e questo ancora nella Corte romana, sulla
sincerità delle sue intenzioni. Tom. X, pag. 49.
</p>

<p>
A torto si suol attribuire al Possevino l'aver nella <i>Bibliotheca</i> gridato primo all'arme
contro il Machiavello, <i>sceleratum Satanæ organum</i>. Il cardinal Polo, nella
sua <i>Apologia a Carlo V</i>, narra come gli venisse alla mano il <i>Principe</i>, e subito lo
riconoscesse scritto da un nemico del genere umano, dove religione, pietà, tutte le
maniere di virtù sono sovvertite, e veramente scritte col dito del demonio, spargendo
orribili massime fra principi e fra popoli. E fin d'allora alcuno gli avea detto, per
iscusa dell'autore, che egli odiava grandemente i Medici, e consigliandoli a que' delitti,
volea prepararne la ruina col colmarli di odio. <i>Iste Satanæ filius, inter multos Dei
filios edoctus omni malitia, ex illa nobili civitate prodiit, et nonnulla scripsit, quæ
omnem malitiam Satanæ redolent</i>. E vien via analizzandolo, in modo da non potersegli
imputare quel che al Possevino, cioè che l'abbia confutato senza leggerlo.
</p>

<p>
Lo combatterono pure frà Caterino Politi, e il Muzio, e il Bosio <i>De ruinis gentium</i>,
e quasi tutti i teologi politici.
</p>

<p>
<a id="note241" href="#tag241">241.</a> Si vuole che, qualche prelato, come feudatario, esercitasse, o almeno possedesse
l'osceno diritto delle prime notti; e il Lancellotto, nel bizzarro suo libro <i>L'Hoggidì, ovvero
il mondo non peggiora</i>, dice: «Cotal costume, dai Pagani e dai Gentili praticato, fu
già in Piemonte; ed il cardinale illustrissimo Geronimo della Rovere mi diceva aver
egli stesso abbruciato il privilegio che aveva di ciò la sua casa». Se mai esistette un
tal diritto di <i>fodero</i> o di <i>marcheta</i>, bisogna dire che n'abbiano ben accuratamente distrutti
gli atti, giacchè nè da me nè da altri cercatori mai nessuno ne fu trovato.
Probabilmente non era che una tassa imposta sulle nozze, forse colla simbolica rappresentazione
del metter una gamba nel letto; e come tale, n'ebbero il diritto perfino alcune
badesse.
</p>

<p>
<a id="note242" href="#tag242">242.</a> Oltre i novellieri, sul teatro pure si pungeva l'avarizia e l'ignoranza degli ecclesiastici.
Nel <i>San Giovanni Gualberto</i>, rappresentazione del secolo <span class="scp">XV</span>, dovendosi eleggere
il piovano d'una chiesa, il cappellano esamina gli aspiranti, e riferisce al vescovo:
</p>

<div class="poem">
<p class="i2">Messere, io l'ho saputo, e me l'han detto:</p>
<p class="i2">Quello a chi 'l popol la vorrebbe dare,</p>
<p class="i2">È un buon prete, ma gli è poveretto,</p>
<p class="i2">E non potrebbe un cieco far cantare.</p>
<p class="i2">Quell'altro mi mostrò un pien sacchetto,</p>
<p class="i2">E son ducati, secondo il sonare,</p>
<p class="i2">E dice ve gli arreca, e son dugento.</p>
<p><i>Monsignore</i>. Costui ha ben ragion! mettili drento.</p>
</div>

<p>
Alcuni monaci s'accordano per far eleggere abate un di loro, il qual promette nominar
l'uno priore, l'altro spenditore, l'altro camerlingo: e vanno al vescovo, e gli offrono
cento ducati perchè nomini quell'abate.
</p>

<div class="poem">
<p><i>Monsignore</i>. E molto volentieri i' ho ben inteso;</p>
<p class="i2">Ma ditemi, figliuol, sono di peso?</p>
<p><i>Monaco</i>. Monsignor, e' son nuovi tutti quanti.</p>
<p class="i2">Non fa bisogno che voi li pesiate.</p>
<p><i>Monsignore</i>. Da voi in fuora, io vorrei duo tanti,</p>
<p class="i2">Ma io vo' ben che voi mi ristoriate</p>
<p class="i2">Ogni anno per la pasqua e l'ognisanti</p>
<p class="i2">L'oca, il cavretto e' cappon mi rechiate.</p>
<p><i>Monaco</i>. Noi siam contenti, e' cappon fien duo paja,</p>
<p class="i2">E le candele per la candellaja.</p>
</div>

<p>
<a id="note243" href="#tag243">243.</a> Ma chi si scandalizza delle ricchezze del clero cattolico d'allora non si dimentichi
quante ne abbia il clero protestante d'oggi in Inghilterra. I vescovi vi percepiscono
da 4200 a 10000 sterline, cioè da 105 a 230 mila franchi, oltre un palazzo in
città e uno in campagna: ai due arcivescovi di York e di Cantorbery aggiungonsi per
la rappresentanza una gratificazione di quasi 273 fr. Nel settembre 1865 morì Roberto
Moore, che godeva sei benefizi senza far nulla, e si calcola che durante la sua
vita ne traesse 753 mila sterline, cioè più di 18 milioni.
</p>

<p>
<a id="note244" href="#tag244">244.</a> <span class="smcap">Raynaldi</span>, al 7 aprile 1488, § 21.
</p>

<p>
<a id="note245" href="#tag245">245.</a> <span class="smcap">Cibrario</span>, <i>Istituzioni della Monarchia di Savoja</i>, pag. 127.
</p>

<p>
<a id="note246" href="#tag246">246.</a> Alfonso Tostat, famoso teologo spagnuolo, reputato il maggior ingegno del suo
secolo, a Siena sostenne, in presenza d'Eugenio IV, ventuna tesi teologiche, alcune
delle quali non vennero approvate dal pontefice. Questi destinò l'altro famoso teologo
cardinale Torquemada a confutar queste due: che, sebbene non v'abbia peccato che
non possa esser rimesso, pure Iddio non rimette nè la pena nè la colpa, e nessun prete
può dare l'assoluzione; e che Gesù Cristo sofferse la passione al 3 d'aprile, non al 25
marzo. Le due proposizioni furono riprovate, ma il Tostat pubblicò la <i>Difesa delle tre
conclusioni</i>, e parve mostrare non bastante deferenza per la decisione pontifizia.
</p>

<p>
<a id="note247" href="#tag247">247.</a> <span class="smcap">Burlamacchi</span>, <i>Vita del Savonarola</i>.
</p>

<p>
<a id="note248" href="#tag248">248.</a> Predica I, ediz. di Venezia 1530.
</p>

<p>
<a id="note249" href="#tag249">249.</a> A Lione 1502, 1505, 1507, 1536, 1571, 1573, 1577, 1594; a Agen 1508, 1510,
1514, 1578; a Parigi 1518, 1521; ad Argentina e Rouen 1515; a Brescia 1521; a Venezia
1585.
</p>

<p>
<a id="note250" href="#tag250">250.</a> È a vedere anche <span class="smcap">Barberino</span>, <i>Documenti d'amore</i>, part. <span class="scp">VIII</span>, d. 2.
</p>

<p>
<a id="note251" href="#tag251">251.</a> <span class="smcap">Landi</span>, <i>Paradossi</i>.
</p>

<p>
<a id="note252" href="#tag252">252.</a> <i>Ed. del Moreni 1831</i>, I, 187, 232. Declamò novamente (II, 50) contro l'andare al
perdono di Roma e altri santi luoghi, predicando sotto la loggia d'Or San Michele nel 21
settembre 1309, cioè parecchi anni più tardi. Forse questi passi delle prediche di frà
Giordano furono presenti al beato Giovanni delle Celle quando dissuadea Domitilla dal
pellegrinaggio di Terrasanta, nella IXª delle sue lettere.
</p>

<p>
<a id="note253" href="#tag253">253.</a> Questi pure si lamentava che
</p>

<div class="poem">
<p>Ogni predicator buffoneggiava</p>
<p>Nè quasi si credea dal tetto in su.</p>
</div>

<p>
<i>Cedrus Libani</i>. Nella Magliabecchiana è manoscritto del quattrocento un <i>Promptuarium
prædicatorum</i>, dove, sopra argomenti che possono esser soggetto di predica, si adunano
le autorità della santa scrittura, affinchè le prediche riescano <i>non subtilia magis quam
utilia</i>.
</p>

<p>
<a id="note254" href="#tag254">254.</a> <i>Contra prælatos simoniacos, qui ordines sacros cœteraque spiritualia publice
vendunt</i>.
</p>

<p>
<a id="note255" href="#tag255">255.</a> <i>Epist.</i> Lib. <span class="scp">I</span>, c. 66.
</p>

<p>
<a id="note256" href="#tag256">256.</a> <i>Opusculum de sententia excommunicationis injusta pro H. Savonarolæ innocentia</i>.
Firenze 1497.
</p>

<p>
<a id="note257" href="#tag257">257.</a> Antonio Floribello, nell'orazione sopra l'autorità della Chiesa, scrive: <i>Quod vero
Lutherus et quidam ejus discipuli, omnia fato et necessitate fieri, nihil in potestate
nostra situm esse, agi nos, non agere a principio dixerunt, cum idem senserunt quod
nonnulli veteres philosophi, tum Viclefi illius sui, Laurentiique Vallensis opinionem
impiam et humano generi perniciosam revocarunt</i>. <span class="smcap">Sadoleti</span>, Opera <span class="scp">II</span>, p. 401.
</p>

<p>
<a id="note258" href="#tag258">258.</a> <i>De collatione novi Testamenti</i>. Fu pubblicata solo cinquant'anni dopo morto
l'autore, da Erasmo. Per tacere i vecchi, il Maj, il Rank, il Vercellone, il Cavedoni
notarono della versione itala molte voci non usate dai classici, come <i>abintus</i>, <i>ascella</i>,
<i>maletracto</i>, <i>prendo</i>, <i>regalia</i>, <i>satullus</i>, <i>retia</i> per rete, <i>advenit</i> per accade, <i>martulus</i> per
martello, <i>manna</i> per manata, <i>altarium</i> per altare, <i>glorio</i> e <i>combino</i> per lodo e congiungo,
<i>scamellum</i> per scannello, e forme grammaticali errate, come <i>odiet</i>, <i>odiant</i>,
<i>odivi</i>, <i>plaudisti</i>, <i>avertuit</i>, <i>sepellibit</i>, <i>eregit</i>, <i>prodiet</i>, <i>exiam</i>, <i>exies</i>, <i>perient</i>, <i>scrutaberis</i>,
<i>abstulitum est</i>, <i>prævarico</i> e <i>demolient</i> per prævaricor e demolientur, <i>lignum viridem</i>
ecc. Il conchiuderne che la traduzione della Bibbia è barbara è un'assurdità ove
si pensi che, massime l'itala, fu fatta ne' floridi tempi dell'impero, essendo vivissima la
lingua latina. Fu dunque buon consiglio quello del De Vit, di raccoglierne le voci
nella ristampa che ora fa del Lexicon totius latinitatis. Di ciò discorro io distesamente
in una <i>Dissertazione sull'origine della Lingua Italiana</i>. Napoli 1866.
</p>

<p>
<a id="note259" href="#tag259">259.</a> <i>De falso credita et ementita Constantini donatione, declamatio</i>. È però a notare
che la falsità dell'atto di donazione di Costantino era già stata sostenuta da Pio II, ancora
privato, dal cardinale di Cusa, dal Pocock vescovo di Chicester. Dico dell'atto,
perocchè su questa donazione tanto controversa han discorso i migliori moderni in ben
altro senso dal vulgare, dietro al De Maistre, che avea scritto: «Una medesima mura
non potea contenere l'imperatore e il pontefice. Costantino cedette Roma al papa.
La coscienza del genere umano l'intese a questo modo, e ne nacque la <i>favola</i> della
donazione, che è verissima. L'antichità, cupida di vedere e toccar tutto, tramutò l'abbandono
in una donazione formale; la vide scritta su pergamena, deposta sull'altare
di San Pietro. I moderni gridano <i>falsità</i>; ed era l'innocenza che raccontava le sue
idee. Non c'è cosa sì vera quanto la donazione di Costantino».
</p>

<p>
Eppure Stefano Dumont, professore parigino, sostenne l'autenticità anche dell'atto;
autenticità simile a quella che dicemmo dell'altre Decretali, che Graziano o il falso Isidoro
non inventarono, bensì mutilarono o cangiarono per ridurle opportune a una collezione
legale.
</p>

<p>
<a id="note260" href="#tag260">260.</a> <span class="smcap">Vespasiano</span>, <i>Vite</i>, ecc.
</p>

<p>
<a id="note261" href="#tag261">261.</a> <span class="smcap">Fabroni</span>, <i>Vita di Lorenzo</i>, <span class="scp">II</span>, 390.
</p>

<p>
<a id="note262" href="#tag262">262.</a> <span class="smcap">Raynaldi</span>, ad 1492.
</p>

<p>
<a id="note263" href="#tag263">263.</a> Le inclinazioni di Alessandro VI erano conosciute precedentemente, sicchè quando
fu eletto, Pietro martire d'Angera scriveva al cardinale Sforza: <i>Hoc habeto, princeps
illustrissime, non placuisse meis regibus</i> (Fernando e Isabella di Spagna) <i>pontificatum
ad Alexandrum, quamvis eorum ditionarium, pervenisse; verentur namque ne illius
cupiditas, ne ambitio, ne (quod gravius) mollities filialis christianam religionem in
præceps trahat</i>. Epist. 119 dell'ediz. di Amsterdam 1670.
</p>

<p>
<a id="note264" href="#tag264">264.</a> Nelle carte di Urbino nell'archivio centrale di Firenze è una lettera del 21 luglio
1494 di Alessandro VI a Lucrezia Borgia sua figlia, che finisce: «E per questa volta
null'altro se non che attendi a star sana, et a esser devota de nostra donna gloriosa».
Si sa ch'egli portava sempre in dosso una palla, contenente l'ostia consacrata.
</p>

<p>
<a id="note265" href="#tag265">265.</a> Il signor Chantrel, nella <i>Storia popolare dei papi</i>, tolse or ora a discolpare Alessandro
VI, mostrando come la vita sua non fu scandalosa, neppur mentre era privato;
sempre poi edificante nel papato; e ch'egli fu gran re e gran pontefice; le accuse
prodigategli mancar di fondamento, e ricader sopra gli storici, bugiardi, maligni, ostili
ad esso papa, o alla cattedra su cui sedette.
</p>

<p>
Sono a vedersi per lo stesso assunto la <i>Storia d'Alessandro VI</i> dell'abate Jorry, e
un articolo della <i>Rivista</i> di Dublino, del gennajo 1859. Un amico ci fa avvertire che
nelle lettere inedite dell'Alberoni, trovasi un giudizio sopra Alessandro VI, che s'accorda
sostanzialmente col da me espresso. Benedetto XIV, nel carteggio confidenziale coll'Alberoni,
suo legato di Bologna nel 1740, gli manifestò l'intenzione di correggere varj abusi,
e sovratutto di riformare il paese, <i>rovinato da dieci anni di allegria e di conversazioni</i>
(<i>Lettera da Castelgandolfo</i> li 18 ottobre di quell'anno). L'Alberoni pur desiderando
non ci fosse occasione <i>di venire a que' rimedii troppo repugnanti al naturale della Santità
sua</i>, non potè di meno, da quell'uomo schietto qual era, di <i>secondare un sì santo
pensiero</i>, aggiugnendo che il bisogno di tale riforma era universalmente sentito da tutti
i buoni e dentro e fuori di Roma (<i>Lettera dell'Alberoni di Bologna</i>, 25 ottobre 1741). Il
papa lesse, forse con poca riflessione, la lettera dell'Alberoni nella sua conversazione, dove
saranno stati probabilmente alcuni bisognosi di tale riforma, e levossi uno schiamazzo
contro l'impudenza del legato di Bologna, che avea avuto l'ardimento di scrivere tali cose
ad un tal papa, quasichè il suo pontificato fosse quello di Alessandro VI. Non è qui
luogo di trascrivere la lunga e veemente risposta dell'Alberoni allo stesso Benedetto XIV,
degli 8 novembre: ma sul punto toccato s'esprime così: «Non so come costoro possino
far entrare nel mio discorso Alessandro VI. Se si avesse a parlare del di lui
pontificato si potrebbe dire che fu un misto di vizj e di virtù: che i primi furono
mancanze d'un uomo privato, ma che le seconde furono qualità eminenti d'un principe
di gran mente. Tale lo fanno conoscere le di lui famose Bolle e non Pataffie,
che saranno di eterna memoria e venerazione, e fra tante altre azioni eroiche del
sue pontificato, una sarà la restituzione della Romagna fatta dai Tiranni alla Santa
Sede; opera che tutta si deve al coraggio e alla prudenza e sagace condotta di Alessandro VI».
</p>

<p>
<a id="note266" href="#tag266">266.</a> Anche san Paolo ad Efeso si fe cedere gli amuleti e talismani della Dea colà adorata,
e i libri de' misteri, e quantunque di carissimo costo, valendo cinquantamila
denari, li fe bruciare. <i>Act. apost. cap. <span class="scp">XIX</span></i>.
</p>

<p>
<a id="note267" href="#tag267">267.</a> Prediche sopra Ezechiele. Predica <span class="scp">XXII</span>.
</p>

<p>
<a id="note268" href="#tag268">268.</a> Prediche sopra l'Esodo.
</p>

<p>
<a id="note269" href="#tag269">269.</a> Sermone sopra Amos.
</p>

<p>
<a id="note270" href="#tag270">270.</a> «O frate, tu vuoi dire che la Chiesa non possa tenere beni temporali. <span class="smcap">Questo
saria eresia.</span> Non dico questo io, perchè non è da credere, se non si potesse tenere,
che san Silvestro li avesse accettati, e san Gregorio li avesse confermati. Però noi ci
sommettiamo alla Chiesa romana, o che valga meglio che ne abbia o no. Questa è una
gran quistione, perchè vediamo che ha pur fatto male per avere queste ricchezze, e
non bisogna che io lo pruovi. Rispondiamo dunque, non però assolutamente, come il
marinaro che non vuol gittare le ricchezze in mare, ma fuggire il pericolo; e diciamo
che la Chiesa staria meglio senza ricchezze, perchè sarebbe in unione con Dio».
<i>Sopra Ezechiele</i>.
</p>

<p>
«Il papa è Dio in terra, ed è vicario di Cristo. Ciò è vero, ma Dio e Cristo comandano
che si ami il proprio fratello, che si faccia il bene. Adunque se il papa ti comandasse
cosa contraria alla carità, e tu la facessi, tu allora vuoi che il papa facci più
che non fa Dio. Il papa può errare, non solo per false informazioni, ma qualche volta
ancora perchè ha in odio la carità. Ciò che tanto ha corrotto la Chiesa è la potestà temporale.
Quando la Chiesa era povera, allora era santa: ma quando le fu data la potestà
temporale, cadde nella polvere delle ricchezze e delle cose terrene, e cominciò a sentire
la sua superbia... Concilio vuol dir congregare la Chiesa, idest tutti li buoni abbati,
prelati e secolari di essa. Ma nota che non si domanda propriamente Chiesa se non dove
è la grazia dello Spirito Santo. Ed oggi dove si trova essa? forse solamente in qualche
buon omiciattolo... Nel concilio s'hanno a far riformatori che riformino le cose giuste.
Nel concilio si castigano li cattivi cherici; si depone il vescovo che è stato simoniaco
o scismatico. Oh quanti ne sarebbero deposti! forse non ne rimarrebbe nessuno. Pregate
il Signore, che si possa finalmente congregare una volta, per favorire ed ajutare
chi vuol far bene e per combattere i tristi». <i>Prediche del 1498, sopra l'Esodo</i>.
</p>

<p>
<a id="note271" href="#tag271">271.</a> <span class="smcap">Jacobo Pitti</span>, <i>Storie</i>, lib. <span class="scp">I</span>, cap. 51.
</p>

<p>
<a id="note272" href="#tag272">272.</a> «Oh non hai tu paura? Non io che mi vogliano scomunicare perchè non faccio
male. Portatela in s'una lancia questa scomunica, e apritele le porte. Io voglio rispondere;
e se non ti fo meravigliare, di' poi quel che ti pare. Io farò impallidire tanti visi
là e qua, che ti parranno ben molti; e manderò fuori una voce che farà tremare e commuovere
il mondo... Se io volessi andare adulando, non sarei oggi a Firenze, nè avrei
la cappa stracciata, e mi saprei cavar fuori di questo pericolo. Ma, o Signore, io non
voglio queste cose; io voglio solamente la tua croce: fammi perseguitare, io ti domando
questa grazia che tu non mi lasci morire in sul letto, ma che io ti renda il sangue
mio, come tu hai fatto per me.» <i>Sopra Ezechiele, pred.</i> <span class="scp">XXVIII</span>.
</p>

<p>
<a id="note273" href="#tag273">273.</a> Il papa diceva al Bonsi, oratore di Firenze: «Io ho letto le prediche del vostro
frate, e parlato con chi le ha udite. Egli ardisce dire che il papa è ferro rotto; che è
eretico chi crede alla scomunica, e che egli, piuttosto che chiedere assoluzione, vorrebbe
andar all'inferno. È scomunicato non per alcuna istigazione o per false insinuazioni,
ma per la sua disobbedienza al nostro comando di unirsi alla nuova congregazione
tosco-romana. Noi non lo condanniamo delle sue buone opere, ma vogliamo
che venga a chieder perdono della sua petulante superbia, e volentieri gliela concederemo
quando si sarà umiliato a' nostri piedi».
</p>

<p>
<a id="note274" href="#tag274">274.</a> <i>Anno Domini MCCCCIIC. — Dilectis filiis guardiano et fratribus D. Francisci
ad Sanctum Miniatum extra muros Florentinorum Ordinis Fratrum Minorum
de observantia nuncupatorum, Alexander Papa sextus</i>.
</p>

<p>
<i>Dilecti filii, salutem et apostolicam benedictionem. Relatum nobis fuit quod apostolico
zelo veritatis et justitiæ accensi, ac pro nostro, et hujus sanctæ sedis honore contra
perniciosum dogma falsamque doctrinam perditionis filii Hieronimi Savonarolæ ordinis
fratrum predicatorum, ac populi seductionem multis ac veris conclusionibus et
argumentis sæpius publice ac privatim predicaveritis, ac eo fervoris et studii processeritis
ut, pro sustinendis vestris veris rectisque argumentationibus, et ipsius Hieronimi
pertinacia convincenda, non defuerit ex vobis qui etiam se in ignem projicere proposuerit;
Laudamus certe devotionem vestram ac tam pium tamquam religiosum ac
venerandum opus quod procul dubio nulla poterit oblivione deleri: Nobis vero et ipsi
sedi ita gratum et acceptum ut gratius et acceptius esse non possit. Hortamur et monemus
vos in Domino, ut eodem tenore pergentes adversus ipsius errorum reliquias, si
quæ supersint, et complicem perseverare velitis, ut exinde a Deo et hac sancta sede merita
condigna consegui possitis. Dat. Romæ apud S. Petrum sub annulo Piscatoris XI
die aprilis 1498, Pontificatus nostri anno sexto</i>.
</p>

<p class="pad2">
<i>Dilecto filio Francisco Apuliensi, Ordinis fratrum Minorum de observantia nuncupatorum
professori, Alexander Papa sextus.</i>
</p>

<p>
<i>Dilecte fili, salutem et apostolicam benedictionem. Intelleximus quanto fervore pro
veritate et justitia, proque nostro ac huius sanctæ sedis honore nuper predicaveris
verbum divinum in civitate ista florentina adversus falsum et perniciosum dogma iniquitatis
filii Hieronimæ Savonarole, qui prius suis demeritis excommunicatus, ausu
sacrilego quam plurima scandalosa et heresim sapientia tam diu disseminare tam publice
non erubuerat. Fecisti profecto opus valde meritorium, ac maxima laude dignum,
ac quale religiosum virum decebat, quod nobis et toti sacro venerabilium fratrum
nostrorum Sanctæ Romanæ Ecclesiæ cardinalium collegio mirifice complacuit. De
qua devotione te plurimum commendamus, monentes et exhortantes ut, si quid forsitan
reliquarum deinceps tanti ac nepharii erroris supersit, in tam bono ac pio instituto
perseverare, ac illud eodem veritatis mucrone retundere cures, ita ut majores in dies
ac uberiores fructus in agro dominico producens, nostram et ipsius sedis benedictionem
et gratiam valeas promereri. Datæ Romæ apud S. Petrum 1498, <span class="scp">XI</span> aprilis, Pontificatus
nostri anno sexto</i>.
</p>

<p>
<a id="note275" href="#tag275">275.</a> I Fraticelli non erano forse del tutto spenti in Firenze. Nella Magliabecchiana
(MSS. G. 3. 368) si ha una lunga lettera di don Giovanni delle Celle contro di essi, e
una loro risposta assai sviluppata, ma che in fondo accusa la Chiesa di aver traviato,
come poi disse Lutero; essi pochi custodire la verità: la via del paradiso essere stretta,
onde non è meraviglia se essi sono pochi in numero: peccar contro la carità quelli che
gli accusano.
</p>

<p>
Il codice XI della classe XXXIV de' manoscritti d'essa biblioteca ha molte scritture
contro i Fraticelli dell'opinione e singolarmente del vescovo Ortano, che dice essere
stato deputato coll'arcivescovo di Milano ed altri vescovi a discutere contro costoro,
sorti principalmente intorno ad Asisi, e che aveano preso per capo un tal Nicolao di
Marano, nell'Agro Piceno.
</p>

<p>
<a id="note276" href="#tag276">276.</a> <i>Faites moi un petit miracle</i>.
</p>

<p>
<a id="note277" href="#tag277">277.</a> Non ha bisogno di commenti questo passo del processo: «<i>Jussus expoliari</i>. Orsù
uditemi. Iddio, tu mi hai côlto (<i>inginocchiasi</i>). Io confesso che ho negato Cristo. Io
ho detto le bugie. Signori Fiorentini, io l'ho negato per paura de' tormenti. Siatemi testimonj.
Se io ho a patire, voglio patire per la verità. Ciò che io ho detto l'ho avuto
da Dio. Dio, tu mi hai dato la penitenza per averti negato. Io lo merito. Io ti ho negato.
Io ti ho negato. Io ti ho negato per paura di tormenti, per paura di tormenti (<i>erasi
inginocchiato e mostrava il braccio manco quasi guasto</i>). Gesù ajutami. Questa volta
tu mi hai côlto».
</p>

<p>
<a id="note278" href="#tag278">278.</a> <span class="smcap">Fr. Karl Meyer</span>, <i>G. Savonarola aus grossen Theils handschriftlichen Quellen
dargestellt</i>. Berlino 1836. Contiene molti atti sconosciuti, e che più tardi furono riprodotti
da altri biografi come nuovi.
</p>

<p>
<span class="smcap">Rudelbach</span>, <i>H. Savonarola und seine Zeit, aus den Quellen dargestellt</i>. Amburgo
1835. Questi riconosce per profeti della Riforma l'abate Gioachino, santa Brigida, santa
Caterina da Siena, ed altri.
</p>

<p>
<a id="note279" href="#tag279">279.</a> Predica <span class="scp">IV</span>, p. 237. Pr. <span class="scp">V</span>, p. 246. Pr. <span class="scp">XII</span>, p. 373.
</p>

<p>
<a id="note280" href="#tag280">280.</a> Predica <span class="scp">XVI</span>, 443.
</p>

<p>
<a id="note281" href="#tag281">281.</a> <i>Vorrede über Savonarola's Auslegung des LI psalms</i>.
</p>

<p>
<a id="note282" href="#tag282">282.</a> Suole dirsi che sol dopo san Carlo e dopo l'istituzione de' cherici regolari si
estese l'uso del frequente confessarsi e de' confessionali in chiesa, ecc. Nel processo, frà
Girolamo diceva: «Circa a' confessori, io ne mettevo molti in San Marco, confortandoli
che confessassino assai: non per intendere da loro le confessioni, perchè non l'avrebbero
fatto per la pena grande, et anche per conservarmi la reputatione appresso di
loro: perchè, se io li havessi richiesti di simile cosa, mi sarei al tutto scoperto maligno:
ma io lo facevo per havere più concorso, et per tenere gli amici nostri confortati all'opera
nostra: et anchora perchè fossino più uniti».
</p>

<p>
<a id="note283" href="#tag283">283.</a> <i>Trattato dell'amor di Gesù Cristo</i>. Firenze 1492.
</p>

<p>
<a id="note284" href="#tag284">284.</a> Talora disse: «Se un angelo di Dio venisse un giorno a contraddirmi, non gli
credete, perchè è Dio medesimo che parlò. <i>Predica 17 febbraio 1497</i>.
</p>

<p>
E nella <i>Verità profetica</i> leggiamo:
</p>

<p>
<i>Savonarola</i>. Atqui io son profeta. Poichè ragionevolmente mi sforzi, non senza verecondia
e umiltà confesso essermi stato da Dio, per suo dono e non per alcuno mio precedente
merito, conferito.
</p>

<p>
<i>Uria</i>. Guarda che questo sia detto non per umiltà, ma più presto per arroganza.
</p>

<p>
<i>Savonarola</i>. Io non m'attribuisco il falso, ma non mi vergogno già di confessare di
averlo ricevuto a laude di Dio e per salute de' prossimi».
</p>

<p>
<a id="note285" href="#tag285">285.</a> <i>L'officio proprio per frà Gerolamo Savonarola e i suoi compagni, scritto nel
secolo XVI, e ora per la prima volta pubblicato per cura del conte C. Capponi, con
un proemio di Cesare Guasti</i>. Prato 1860.
</p>

<p>
Il codice 34 della classe XXXIV dei manoscritti della Biblioteca Magliabechiana contiene
una raccolta di giudizj di varj sopra la vita e le dottrine del Savonarola. Quanta
traccia di sè abbia lasciato il frate appare dall'infinità di scritture a lui relative, che si
trovano in tutte le biblioteche di Firenze. Fra le centinaja citerò il codice 7 della classe
XXXIV manoscritto nella Magliabecchiana, che contiene <i>Vulnera diligentis</i> di Benedetto
da Firenze, ch'è un'apoteosi del Savonarola. Nella prima pagina ordina, <i>hoc non publicetur
volumen nisi post mortem illius decimi</i> (cioè Leon X), <i>de quo scriptum est</i> Leo
in quinto rugitu morietur, <i>filius Sodomæ</i> ecc.... <i>Detur Adriano VI P. M. ad ciò sia
conservata questa cristiana opera dalle mani de' combustori et persecutori della verità</i>.
</p>

<p>
Nella <i>Storia degli Italiani</i> io mi son diffuso intorno al Savonarola, esaminando se fu
un martire della verità anticipata, se profeta, se un gran patrioto, un gran democratico,
o un allucinato, o un impostore. Furono pubblicate di recente molte opere intorno a
lui, e massime la <i>Storia di Girolamo Savonarola</i> del Villari (1859), e la <i>Storia del
convento di San Marco</i> del p. Marchese.
</p>

<p>
<a id="note286" href="#tag286">286.</a> Perfino Voltaire, il calunniatore per eccellenza, rimprovera il Guicciardini d'avere
<i>ingannato</i> l'Europa intorno alla morte di Alessandro VI, e d'aver <i>troppo creduto all'odio
suo</i>. Così nella <i>Dissertazione sulla morte di Enrico IV</i>, dove alle, non asserzioni, ma
insinuazioni del Bembo, del Giovio, del Tommasi, del Guicciardini oppone le ragioni
del buon senso; l'aver il papa 87 anni, l'esser ricchissimo, il convenirgli di tenersi
amici i cardinali, anzichè inimicarseli con un avvelenamento clamoroso: infine il non
farne parola quel ciarlatano di Burcardo.
</p>

<p>
<a id="note287" href="#tag287">287.</a> Ratti, <i>Della famiglia Sforza</i>, 283.
</p>

<p>
<a id="note288" href="#tag288">288.</a> Giornale di Paride Grassi, nº 48.
</p>

<p>
<a id="note289" href="#tag289">289.</a> Eccitarono la bile di Ulrico di Hutten le imprese di Giulio II.
</p>

<div class="poem">
<p><i>Hoc mens illa hominum, partim sortita Deorum,</i></p>
<p><i>Et pars ipsa Dei patitur se errore teneri?</i></p>
<p><i>Ut scelere iste latro pollutus Julius omni,</i></p>
<p><i>Cui velit occludat cælum, rursusque recludat</i></p>
<p><i>Cui velit, et possit momento quemque beatum</i></p>
<p><i>Efficere aut contra, quantum quiscumque bene egit,</i></p>
<p><i>Et vixit bene, si lubeat, detrudere possit</i></p>
<p><i>Ad stygias pœnas, et Averni Tartara ditis,</i></p>
<p><i>Et quod non habet ipse, aliis divendere cælum...</i></p>
<p><i>Et nunc ille vagus sparsit promissa per orbem</i></p>
<p><i>Qui cedem et furias, scelerataque castra sequantur</i></p>
<p><i>Se duce, ut his cælum pateat. Qua fraude, tot urbes</i></p>
<p><i>Et tot perdidit ille duces, tot millia morti</i></p>
<p><i>Tradidit, et pulsa induxit bella acria pace,</i></p>
<p><i>Tranquillumque diu discordibus induit armis</i></p>
<p><i>El scelere implevit mundum, fas omne nefasque</i></p>
<p><i>Miscuit. . . . . . . . . . . . . . . . . . . .</i></p>
<p><i>Naufraga direpti finxit matrimonia Petri</i></p>
<p><i>Vindice se bello asserere, atque ulciscier armis.</i></p>
</div>

<p>
<a id="note290" href="#tag290">290.</a> N'ebbero dispiacere tutti i pii. <i>Qua in re adversos pene habuit cunctorum ordinum
homines, et præsertim cardinales, non quod novam non cuperent basilicam
magnificentissimam extrui, sed quia antiquam toto terrarum orbe venerabilem, tot
sanctorum sepulcris augustissimam, tot celeberrimis in ea gestis insignem, funditus
deleri ingemiscant</i>. Panvinio ap. <span class="smcap">Fea</span>, Nota intorno a Raffaello, 41.
</p>

<p>
<a id="note291" href="#tag291">291.</a> <i>Cupientes, quatenus nobis ex alto promittitur, ea jam nimium invalentia mala
corrigere, ac pleraque in pristinam sacrorum canonum observantiam reducere</i>.
Sessio X, bulla reformationis.
</p>

<p>
<a id="note292" href="#tag292">292.</a> <span class="smcap">Labbe</span>, <i>Concil</i>., tom. <span class="scp">XIV</span>, 232.
</p>

<p>
<a id="note293" href="#tag293">293.</a> Sessione VII.
</p>

<p>
<a id="note294" href="#tag294">294.</a> Sessione XI.
</p>

<p>
<a id="note295" href="#tag295">295.</a> <i>Mandantes omnibus ut evangelicam veritatem et sanctam scripturam, juxta declarationem,
interpretationem et ampliationem doctorum, quos ecclesia vel usus diuturnus
approbavit, legendosque hactenus recepit, et in posterum recipiet, prædicent, explanent:
nec quidquam ejus proprio sensui contrarium aut dissonum adjiciant, sed illis
semper insistant quæ ab ipsius sanctæ scripturæ verbis et præfatorum doctorum
interpretationibus, rite et sane intellectis, non discordant</i>.
</p>

<p>
<a id="note296" href="#tag296">296.</a> Vedasi tutta la Sessione IX.
</p>

<p>
<a id="note297" href="#tag297">297.</a> Enciclica <i>Mirari vis</i> di Gregorio XVI. Queste precauzioni non erano ignote all'antichità
pagana. Valerio Massimo (Lib. <span class="scp">VI</span>, cap. 3) dice che, avendo Archiloco pubblicato
poemi che offendeano il pudore, gli Spartani li fecer portar lontano dalla città,
per impedire una lettura più atta a corrompere i costumi che ad ornar gli intelletti.
Cicerone diceva di certi poeti: «Vedete quai mali cagionano? Ammolliscono le anime;
spengono ogni impulso alla virtù». Lo stesso Ovidio dissuadeva dal leggere i libri
osceni: <i>Eloquar invitus; teneros ne tange poetas</i>. M. Ulpiano poi è detto che, quando
in un legato testamentario si trovino libri pericolosi, il giudice deve, sopra il parere
d'uom prudente e onesto, far disparire ciò che diverrebbe sorgente di corruzione. Altri
esempj sono a vedere in <span class="smcap">Gretser</span>, <i>De jure et more prohibendi libros malos</i>. E vedasi
pure F. A. <span class="smcap">Zaccaria</span>, <i>Storia polemica della proibizione dei libri</i>. Roma 1797.
</p>

<p>
<a id="note298" href="#tag298">298.</a> Le annate sono usanza tanto antica, che nel codice Giustinianeo, Nov. CXXIII,
c. 16, si legge: <i>Neque clericum cujuscumque gradus dare aliquid ei a quo ordinatur,
aut alii cuilibet personæ permittimus; solas autem præbere eum consuetudines iis qui
ordinantium ministrantes sunt, ex consuetudine accipientibus, unius anni emolumenta
non transcendentem</i>.
</p>

<p>
<a id="note299" href="#tag299">299.</a> Nel Museo Borgiano conservasi quella carta geografica, colla <i>linea vaticana</i> tirata
di mano propria d'Alessandro VI.
</p>

<p>
<a id="note300" href="#tag300">300.</a> Fu tratta ultimamente dagli archivj di Modena una lettera del segretario ducale
Paulucci, che agli 8 marzo 1519 da Roma scriveva al duca di Ferrara, descrivendogli
una comedia datasi giorni prima alla Corte papale. Leon X stava egli stesso alla porta,
colla sua benedizione indicando quei che poteano entrare. Dappoi si collocò sopra
un'alta sedia fra un anfiteatro di spettatori, e si recitarono i <i>Suppositi</i> dell'Ariosto. I
Francesi ne restarono scandolezzati: il nunzio Spinola «si dolea che alla presenza di
tanta maestà si recitassero parole che non fossero oneste»: ma il papa guardava col
suo occhialetto, e molto rideva. Vi furono concerti, moresche, cena: caccia di tori, ove
tre uomini rimasero morti e quattro feriti. Un frate espose un'altra comedia, ma essendo
spiaciuta, il papa fece balzar quel frate sopra una coltre, e dar un gran colpo
sul tavolato della scena; poi gli fece tagliar i sostegni de' calzoni e calarli fin a' calcagni,
e così montar a cavallo, dove fu battuto in modo, che dovette star molto a letto.
Questa «moresca fece assai ben ridere il papa». Vedi <i>Atti e memorie della Deputazione
di storia patria per le provincie Modenesi e Parmensi</i>. Vol. I, p. 128.
</p>

<p>
<a id="note301" href="#tag301">301.</a> <i>Accesserat et Bibienæ cardinalis ingenium, cum ad arduas res tractandas peracre,
tum maxime ad movendos jocos accomodatum. Poeticæ enim et etruscæ linguæ
studiosus, comœdias multo sale, multisque facetiis refertas componebat, ingenuos juvenes
ad histrionicam hortabatur, et scenas in Vaticano spatiosis in conclavibus instituebat.
Propterea, quum forte</i> Calandram <i>a mollibus argutisque leporibus perjucundam
per nobiles comœdos agere statuisset, precibus impetravit ut ipse pontifex e conspicuo
loco despectaret. Erat enim Bibiena mirus artifex hominibus ætate vel professione
gravibus ad insaniam impellendis, quo genere hominum pontifex adeo oblectabatur,
ut laudando, ac mira eis persuadendo donandoque, plures ex stolidis stultissimos et
maxime ridiculos efficere consuevisset</i>. <span class="smcap">Giovio</span>.
</p>

<p>
<a id="note302" href="#tag302">302.</a> Lett. di Principi a Principi, vol. I, 16.
</p>

<p>
<a id="note303" href="#tag303">303.</a> Nella <i>Raccolta d'opuscoli scientifici e filologici</i> del Calogerà, tomo <span class="scp">XXIX</span>, Venezia
1743, si trova un'<i>apologia del cardinale D. Bembo</i>, fatta dall'abate G. B. Parisotti, principalmente
difendendolo dal Lansio, che nella <i>Orazione contra Italiam</i> (Amsterdam
1637) avea detto che <i>epistolas omnes Pauli palam condemnavit, easque, deflexo in
contumeliam vocabulo,</i> epistolaccias <i>est ausus appellare</i>.
</p>

<p>
<a id="note304" href="#tag304">304.</a> <i>Cum libros vernaculo sermone et carmine, quos</i> Orlandi Furiosi <i>titulo inscripsisti,
ludicro more, longo tamen studio et cogitatione, multisque vigiliis confeceris, easque
conductis abs te impressoribus ac librariis edere cupias, cum ut cura diligentiaque tua
emendationes exeant, tum ut si quis fructus ea de causa percipi possit, is ad te potius,
qui conficiendi laborem tulisti, quam ad alienos deferatur, volumus et mandamus
ne quis, te vivente, eos tuos libros imprimere aut imprimi facere, aut impressos venundare,
vendendosve tradere ullis in locis audeat, sine tuo jussu et concessione</i>.
</p>

<p>
<a id="note305" href="#tag305">305.</a> Sat. VII.
</p>

<p>
<a id="note306" href="#tag306">306.</a> <span class="smcap">Sadoleti</span>, ep. 22 del lib. <span class="scp">XVII</span>.
</p>

<p>
<a id="note307" href="#tag307">307.</a> <i>Vita Leonis X</i>. Ci mancano le relazioni degli ambasciadori veneti a Roma fino al
1533, ma ne' diarj di Marin Sanuto si dà il sunto di esse. Leon X v'è sempre indicato
come buono e pio, ma gaudente. «È amator delle lèttere, dotto in umanità e giure
canonico, e sopratutto musico eccellentissimo: e quando canta con qualcuno, gli fa
donare cento e più ducati» (pag. 86 <i>Relazioni</i>; Firenze) «È dotto e amator di dotti,
buon religioso, ma vuol vivere e star sui piaceri, massimamente su quelli della caccia»
p. 64. «Dormiva molto tardi... andava alla messa, dava udienza, stava a tavola e giocava
volontieri a primiera. Digiunava tre volte la settimana, mangiava una volta al
giorno, a ore 21; il mercore e il sabato mangiava cose quadragesimali... Si serviva
molto di domandar denaro a prestito; vendeva poi gli ufficj, impegnava le gioje, gli
arazzi del papato, e fino gli apostoli (i busti) per aver denari».
</p>

<p>
Curiose sono le particolarità che vi si esibiscono intorno ai cardinali, tutte profane,
e alcune anche peggio.
</p>

<p>
<a id="note308" href="#tag308">308.</a>
</p>

<div class="poem">
<p><i>Sacra sub extrema si forte requiritis hora</i></p>
<p class="i2"><i>Cur Leo non potuit sumere, vendiderat</i>.</p>
</div>

<p>
L'attribuirono al Sannazzaro.
</p>

<p>
<a id="note309" href="#tag309">309.</a> <span class="smcap">Audin</span>, <i>Vie de Leon X</i>.
</p>

<p>
<a id="note310" href="#tag310">310.</a>
</p>

<div class="poem">
<p>Tu l'as vu ce ciel enchanté</p>
<p>Qui montre avec tant de clarté</p>
<p class="i4">Le grand mystère,</p>
<p class="stanza">Si pur qu'un soupir monte à Dieu</p>
<p>Plus librement qu'en aucun lieu</p>
<p class="i4">Qui soit sur terre.</p>
<p class="stanza i6"><span class="smcap">Alfred de Musset.</span></p>
</div>

<p>
<a id="note311" href="#tag311">311.</a> Il cardinale De Luca (<i>De locis montium</i>), Giovanni Marchetti (<i>Del denaro straniero
che viene a Roma e se ne va per cause ecclesiastiche; calcolo ragionato</i>. Roma 1800)
asseriscono che, pei bisogni della sola Germania, da Paolo III a Paolo V, il tesoro
pontifizio spese 16 milioni di scudi; dovendo per ciò non solo erogare quanto ne riceveva,
ma creare i debiti, noti col nome di <i>Luoghi di monte</i>.
</p>

<p>
<a id="note312" href="#tag312">312.</a> <i>Teotimus, de tollendis malis libris</i>, 1549.
</p>

<p>
<a id="note313" href="#tag313">313.</a> Rabelais francese, che non so bene se si facesse buffone per abbattere, od abbattesse
per far il buffone sapendo che in Francia si ride sempre del partito vinto, sparnazzò
celie col vaglio, adorava la <i>divina bottiglia</i>, e domandava di legger in cattedra
sopra la ubbriachezza lucida. Passato a Roma, facea rider di sè il papa e i cardinali,
mentre raccoglieva onde rider di loro nel suo <i>Pantagruele</i>, libro stranamente audace,
dove non la perdona tampoco a Cristo. Eppure morì curato, fra il clero a cui tanto avea
nociuto.
</p>

<p>
<a id="note314" href="#tag314">314.</a>
</p>

<div class="poem">
<p><i>Julius est Romæ; quis abest? date, numina, Brutum:</i></p>
<p class="i2"><i>Nam quoties Romæ est Julius, illa perit.</i></p>
</div>

<p>
Vedi <i>Klag und Vermahnung gegen die übermässige, unchricstliche Gewalt des
Pabst in Rom</i>.
</p>

<p>
<a id="note315" href="#tag315">315.</a> <i>Das weltiche Regiment gehört dem Kaiser zu, das geistlich Christo, seinen
Apostolen, und allen evangelischen Predigern, welche predigern Christi Lehren</i>.
<span class="smcap">Hutteni</span> <i>Conquæstiones ad Carolum imperatorem et principes Germaniæ</i>.
</p>

<p>
<a id="note316" href="#tag316">316.</a>
</p>

<div class="poem">
<p><i>Manch Advocat und Auditor</i></p>
<p><i>Notarius, Procurator,</i></p>
<p><i>Die Bullen geben, sprechen Recht</i></p>
<p><i>Dero jeder hat sein G'sind und Knecht</i></p>
<p class="i2"><i>Und nehmen täglich ein</i></p>
<p><i>Von Teutschen unser Schweiss und Blut;</i></p>
<p><i>Ist das leiden, und ists gut?</i></p>
</div>

<p>
<a id="note317" href="#tag317">317.</a> <i>Lapides noctu migrant, nihil hic fingo. Principes romani imperii, imo orbis totius
cuncti sollicitantur pro æde Petri, in qua duo tantum opifices operantur, et alter
claudus</i>.
</p>

<p>
<a id="note318" href="#tag318">318.</a> <i>Dirumpamus vincula eorum, et projiciamus a nobis jugum ipsorum</i>.
</p>

<p>
<a id="note319" href="#tag319">319.</a> Reuclin aveva studiato il greco a Firenze e a Milano sotto il Calcondila.
</p>

<p>
<a id="note320" href="#tag320">320.</a> Com'è stile de' polemici, qui Erasmo prende per tipo qualche esagerato. Il famoso
ed elegante teologo Paolo Cortese da Modena, avendo detto in una lettera al Poliziano
che bisogna seguire per esemplare Cicerone; il Poliziano, con gran forme di stima
lo confuta; e quegli risponde non aver voluto dire altro se non che devesi imitare il modello
più perfetto, non già contraffarlo. <i>Quæ stultitia esset, cum tam varia sint hominum
ingenia, tam multiplices naturæ, tam diversæ inter se voluntates, eas velle unius ingenii
angustiis astringi et tamquam præfiniri?</i> Ep. <span class="smcap">Politiani</span>, L. <span class="scp">VIII</span>, 16, 17.
</p>

<p>
<a id="note321" href="#tag321">321.</a> Probabilmente era Tommaso Fedro Inghirami, custode della biblioteca Vaticana,
<i>dictus sui sæculi Cicero</i>; nel quale riconosceva <i>mira in dicendo tum copia tum auctoritas</i>
(Ep. 4, lib. <span class="scp">XXIII</span>), e che tanti manuscritti avea disepolti dalla libreria di Bobbio.
</p>

<p>
<a id="note322" href="#tag322">322.</a> <i>Utinam prodisset ingens illud opus adversum Averroem, impium</i> καὶ τρὶς κατάρατον.
Epistola del 15 novembre 1519.
</p>

<p>
<a id="note323" href="#tag323">323.</a> Ep. Latimerio.
</p>

<p>
<a id="note324" href="#tag324">324.</a> <i>Ego Romæ his auribus audivi quosdam, abominandis blasphemis debaccantes in
Christum et in illius apostolos; idque multis mecum audientibus, et quidem impune.
Ibidem multos novi, qui commemorabant se dicta horrenda audisse a quibusdam sacerdotibus
aulæ pontificiæ ministris, idque in ipsa missa, tam clare, ut ea vox ad multorum
aures pervenerit</i>. Ep. <span class="scp">XX</span>, lib. 35.
</p>

<p>
<a id="note325" href="#tag325">325.</a> «Rimanga a Giulio la gloria della guerra; abbiasi egli le sue vittorie, abbiasi i magnifici
trionfi, che io non dirò quanto s'addicano a pontefice. Ben dirò che la gloria di
lui, qual ella si fosse, andò unita all'eccidio e al dolore di moltissimi; gloria più vera
partorirà a Leone la pace restituita al mondo, che non a Giulio tante guerre, dappertutto
suscitate gagliardamente o felicemente condotte». <i>Dulce bellum inexpertis</i>. Esagerazione
di biasimo e di lode, per deficenza nel sentimento della verità.
</p>

<p>
<a id="note326" href="#tag326">326.</a> Suo padre, ammiraglio veneto, essendo mal riuscito nella guerra contro i Turchi,
fu accusato e messo in carcere a Venezia. Il figlio cardinale ve l'accompagnò, sorreggendone
la persona e le catene, e supplicava i senatori a ricever lui in prigione in sua
vece, almeno permettergli di starvi con esso. Non l'ottenne: il padre per allora ebbe
l'esiglio, e poi anni dopo, rimesso in onore, fu doge. Il cardinale avea tradotto varie
omelie di san Giovanni Grisostomo.
</p>

<p>
<a id="note327" href="#tag327">327.</a> Epistol., pag. 357.
</p>

<p>
<a id="note328" href="#tag328">328.</a> Ep. 5, lib. <span class="scp">X</span>. Un altro famoso erudito visitò allora l'Italia, Guglielmo Budeo
di Parigi, mandato da Francesco I al papa. Egli stesso racconta: «Due volte fui a
Roma, e le insigni città d'Italia e i dotti uomini di colà vidi di passaggio più che non
gli udissi; e i professori delle migliori lettere salutai quasi dal limitare, cioè per quanto
fu possibile ad uomo che scorreva l'Italia in fretta, e non per libera missione» (<i>Epist</i>.
<span class="smcap">Erasmi</span> 30, lib. <span class="scp">II</span>). Il Varillas (<i>Hist. de Francois I</i>) racconta che «l'accademia di Roma,
che mai non era stata così pulita dal secolo d'Augusto in poi», gli fece accoglienza
straordinaria, ed egli acquistò bentosto la famigliarità del papa, perchè era eccellente
sovrattutto nella cognizione delle antichità greche di cui sua santità si piccava di conoscere.
E soggiunge che gli faceva objezioni, dond'egli aveva occasione di sfoggiar dottrina;
il che garbava al papa, desideroso di tirar in lungo i negozj e di nulla conchiudere.
Ne' suoi scritti, principalmente <i>De asse</i>, si avventa contro la sregolatezza del
clero, ma fu sempre avversissimo ai novatori, e nel libro <i>De transitu hellenismi</i> (1535)
esorta Francesco I a conservarsi fedele cattolico, e loda la famosa processione, nella
quale al re fu dato lo spettacolo di molti eretici bruciati.
</p>

<p>
<a id="note329" href="#tag329">329.</a> Fra le meraviglie che Cristo predisse a san Francesco, v'era la promessa che,
chi malvolesse all'Ordine serafico, non vivrebbe mezza l'età sua: e ciò s'era avverato
poc'anzi nel cardinale di Sion, quel prelato guerresco che tanta sciagurata parte ebbe
nelle guerre d'Italia. Per principale opera di esso (narra il dialogante), quattro Domenicani
erano stati bruciati a Berna nel 1509, perchè con finte visioni aveano indotto il
sarto Jezer a professare come rivelatogli, che Maria Vergine ebbe il peccato originale;
e quando Jezer si avvide della frode, essi lo avvelenarono nell'eucaristia. Riferisco
questo fatto perchè, come in troppi altri, s'imputerà il sant'Uffizio d'avere arso uomini
per un'impostura o per un mistero, tacendo che il fece per delitto comune, aggravato
da un'empietà che desterebbe orrore fino in quest'età nostra, tollerantissima in fatto di
colpe, quant'è intollerante in fatto di sbagli o di dissensi.
</p>

<p>
<a id="note330" href="#tag330">330.</a> <i>Marquardi Gudii et doctorum virorum ad eum epistolæ</i>. Utrecht 1697.
</p>

<p>
<a id="note331" href="#tag331">331.</a> Nella Vergine Misogamo: <i>Quemadmodum nemini suadere velim ut, quæ se in
hoc vitæ genus conjecerit, luctetur emergere, ita non dubitem hortari puellas omnes,
præsertim indolis generosæ, ne se temere eo præcipitent, unde post sese non possint
explicare</i>.
</p>

<p>
<a id="note332" href="#tag332">332.</a> <i>Pugnent qui volent, ego censeo leges majorum reverenter suscipiendas, et observandas
religiose, velut a Deo profectas, nec esse tutum, nec esse pium de potestate
publica sinistram concipere aut serere suspicionem. Et si quid est tyrannidis, quod
tamen non cogat ad impietatem, satius est ferre quam reditiose seluctari</i>. Ἰχθυοφαγία.
</p>

<p>
<a id="note333" href="#tag333">333.</a> <i>Paraclesis in Novum Testamentum</i>.
</p>

<p>
<a id="note334" href="#tag334">334.</a> Ep. 30, lib. <span class="scp">I</span>.
</p>

<p>
<a id="note335" href="#tag335">335.</a> Nelle note al c. 19, <span class="scp">XII</span> di san Matteo dice corna del celibato monastico: al c. 6
di san Giovanni si avventa contro gli Ordini mendicanti.
</p>

<p>
<a id="note336" href="#tag336">336.</a> <i>Quum Paulus III statuisset in futurum synodum aliquot eruditos in cardinalium
numero allegere, propositum est et de Erasmo. Sed objiciebantur impedimenta;
valetudo ad obeunda munia inutilis, ac census tenuis. Ajunt enim esse senatusconsultum,
quo submoventur ab ea dignitate quibus annui reditus sunt infra tria ducatorum
millia. Nunc hoc agunt ut onerent præposituris me... reclamantem, ac manibus pedibusque
recusantem, ac perpetue etiam recusaturum</i>. Lib. <span class="smcap">XVII.</span>, epp. 28 e 25.
</p>

<p>
<a id="note337" href="#tag337">337.</a> Il Flaminio dice che «Lo scriver bene, massime nella lingua latina, è tanto
difficile, che dovremmo mirar quasi come cosa miracolosa un buon scrittore, ma siamo
tanto ignoranti che non sappiamo discernere gli eccellenti da' plebei: e subito che
l'uomo nelle sue composizioni schifa i vocaboli barbari e frateschi, pensiamo ch'egli
scriva bene latino; e da qui nasce che, non solamente il vulgo, ma eziandio molti che
per le città hanno fama di buona dottrina e di buon giudizio, ammirano lo stile di
Erasmo, del Melantone, e di certi nostri italiani, li quali non seppero mai, nè forse sapranno
ciò che sia la bellezza, l'eleganza, la purità e la copia della lingua latina». <i>Lettere
vulgari</i>.
</p>

<p>
<a id="note338" href="#tag338">338.</a> <span class="smcap">Sadoleti</span>, Ep. 2. lib. <span class="scp">XVII</span>.
</p>

<p>
<a id="note339" href="#tag339">339.</a> Ep. 1 e 2, lib. IV.
</p>

<p>
<a id="note340" href="#tag340">340.</a> Fra le sue celie è notevole questa: <i>Deputatos appellant Galli, opinor quod male
putati sint, aut certe plus satis putati</i>. De colloquiorum utilitate.
</p>

<p>
<a id="note341" href="#tag341">341.</a> <i>Dialogus cujuspiam eruditissimi festivus sane ac elegans, quomodo Julius II
pontifex maximus post mortem cœli fores pulsando, ab janitore illo D. Petro intromitti
nequierit</i>. Tutti però ne lo credettero autore, sebbene altri lo attribuissero a Fausto
Anderlino, e meglio a Hutten. È certo una delle più argute satire. Giulio II s'infuria
perchè san Pietro non vuole introdurlo, ed enumera meriti, che tali non sono agli occhi
del santo, il quale gli chiede la ragione delle sue guerre contro Bologna, contro Ferrara,
contro i Veneziani, che aveano usurpato una parte del patrimonio di san Pietro.
Questa denominazione fa non poca meraviglia all'apostolo, che ogni ben suo avea lasciato
per seguire Cristo. E si meraviglia ancora che la Chiesa adunata in concilio non abbia
deposto un tal papa. Giulio risponde, non poterlo essa nè per omicidio, nè per fornicazione,
nè per bestemmie, nè per simonie; e soggiunge:
</p>

<div class="blockquote">
<p>
Il concilio! fremereste d'orrore se sapeste cosa proponeva.
</p>

<p>
<i>San Pietro</i>. Cioè?
</p>

<p>
<i>Giulio</i>. Fremo ancora di rabbia. Questi scellerati voleano ricondur la Chiesa nostra,
così florida e opulenta, ai giorni di sua miseria e delle frugali
virtù. Voleano che i nostri cardinali, potenti e doviziosi come principi,
ritornassero gli umili e poveri diaconi d'un tempo: che si spogliassero
i vescovi dei loro palazzi, del fasto, delle carrozze, e si mettesse
sul trono papale non il più ricco, ma il più degno.
</p>

<p>
<i>San Pietro</i>. Questi scellerati parlavano come Quello di cui tu ti chiami vicario. Ma
quai sono i nemici che tu volevi cacciar d'Italia?
</p>

<p>
<i>Giulio</i>. I barbari.
</p>

<p>
<i>San Pietro</i>. Che bestie sono coteste che chiami barbari?
</p>

<p>
<i>Giulio</i>. Sono uomini.
</p>

<p>
<i>San Pietro</i>. Uomini dunque; ma non cristiani.
</p>

<p>
<i>Giulio</i>. Anche cristiani; ma cos'importa?
</p>

<p>
<i>San Pietro</i>. E perchè li chiami barbari?
</p>

<p>
<i>Giulio</i>. È il nome che noi italiani diamo agli stranieri.
</p>

<p>
<i>San Pietro</i>. Eppure Cristo è morto per tutti gli uomini; la sua croce gli ha resi tutti
eguali.
</p>

<p>
<i>Giulio</i>. E' non è morto pei Francesi, che disprezzano i nostri fulmini, e ridonsi
delle nostre bolle. Passi per gli Spagnuoli, che ci adorano in ginocchio,
come noi mandiamo ad essi vasi d'oro, stocchi benedetti, bolle,
ed essi ci ripagano con oro e soldati.
</p>

<p>
<i>San Pietro</i>. Il tuo regno è di Satana, non di Cristo. Chi si fa vicario del mio maestro,
dee attendere solo a seguire gli esempj di esso.
</p>

<p>
<i>Giulio</i>. Nulla è più nobile che veder ingrandita la Chiesa.
</p>

<p>
<i>San Pietro</i>. La Chiesa si compone di tutti i cristiani; e tu la scomponi soffiando guerre
e discordie.
</p>

<p>
<i>Giulio</i>. Che parli di popoli cristiani? noi chiamiam chiesa le basiliche, i preti,
e principalmente la Corte di Roma, e me pel primo, che son capo
della Chiesa.....
</p>
</div>

<p>
Segue un bizzarro confronto fra la Chiesa umile e povera de' tempi di san Pietro, e la
suntuosa e potente di Giulio; quello si gloria d'aver guadagnato migliaja d'anime a
Cristo; questo d'aver arricchito la Chiesa. San Pietro lo manda a fabbricarsi con quelle
ricchezze un paradiso, chè in questo e' nol riceverà. Giulio minaccia por l'assedio al
paradiso, ed entrarvi di forza coi 60 mila uomini che perirono nelle sue guerre; onde
alfine san Pietro dice non meravigliarsi se, con tali uomini a capo, sì pochi or giungano
al paradiso.
</p>

<p>
<a id="note342" href="#tag342">342.</a> Avremo a parlarne di nuovo. Possono vedersi
</p>

<p>
<span class="smcap">Ad. Mueller</span>, <i>Vita di Erasmo di Rotterdam</i>. Amburgo 1828.
</p>

<p>
<span class="smcap">Lieberkuen</span>, <i>De Erasmi ingenio et doctrina</i>. Jena 1860.
</p>

<p>
<a id="note343" href="#tag343">343.</a> Quali fossero i collegi di là dell'Alpi lo raccogliamo, per tacere altri, da due che
avemmo occasione di nominare. Erasmo racconta che, nel collegio di Montaguto a Parigi,
avea per direttore un Giovanni Staudin, non cattivo, ma privo di giudizio; non
dava che letti duri, cibo insufficiente, veglie penose, lavori stanchevoli. Molti giovani
di belle speranze ne morirono, o divennero ciechi, o furon presi dalla lebbra o
da follia. E non solo maltrattava i poveri, ma anche giovani di ricche famiglie. Di
fitto verno non dava che un tozzo di pan duro, e mandavali alla fontana attinger un'acqua
fetida, malsana, gelata. I dormitorj erano al pianpiede, presso a latrine puzzolenti,
e con muri coperti di muffa (<i>Colloquia: Ichthyophagia</i>). Rabelais fa dire a Ponocrate,
intorno al collegio stesso: «Seigneur (Grandgonfier), ne pensez pas que je l'aye mis
au collège de pouillerie qu'on nomme Montaigu; mieux l'eusse voulu mettre entre
les genoulx de saint-Innocent, pour l'énorme cruaulté et villenie que j'y ai cognue: car
trop mieulx sont traicté les forcés entre les Maures et Tartares, les meurtriers en la
prison criminelle, voyre certes les chiens en votre maison, que sont ces malautrus
au dit collège».
</p>

<p>
<a id="note344" href="#tag344">344.</a> <i>Opere di Lutero</i>, ediz. di Walch, tom. <span class="scp">XXII</span>, pag. 786 e seg.
</p>

<p>
<a id="note345" href="#tag345">345.</a> <i>Opere di Lutero</i>, tom. <span class="scp">XIX</span>, pag. 1509, si legge espresso: «Prima ch'io finissi il
vangelo, il mio vicino avea finito la messa, e mi si diceva, <i>passa, passa</i>». I biografi
posteriori esagerarono questo racconto per tramutare una celia in una bestemmia, e
più rilevare la corruzione de' preti. Selneccer (<i>Oratio de divo Lutero</i>, pag. 31), traduce:
«Passa, passa, <i>idest, festina et matri filium remitte</i>». Mathesius lo copia, se
pure non fu lui che l'inventò. E i biografi moderni si fecero belli di quest'empio
scherzo contro la dottrina della transustanziazione.
</p>

<p>
<a id="note346" href="#tag346">346.</a> <i>Tischreden</i>, pag. 464, 607. Dopo le tante vite di Lutero, uscì or ora <i>Leben und
ausgewählte Schriften der Väter und Begründer der luterischen Kirche, eingeleitet
von</i> <span class="smcap">K. J. Nitsch</span>. Elberfeld 1860 e seguenti.
</p>

<p>
<a id="note347" href="#tag347">347.</a> <i>Opere</i>, T. <span class="scp">I</span>, op. 5.
</p>

<p>
<a id="note348" href="#tag348">348.</a> Nelle regole di san Bonifazio, Michelet (<i>Hist. de France</i>, T. <span class="scp">I</span>, p. 286) lesse che
«se un monaco peccò con una donna, digiuni due giorni in pane e acqua». Ora il testo
dice: <i>Si quis monachus dormierit in una domo cum muliere, tres dies in pane et
acqua: si nescivit quod non debet, uno die</i>. Del resto in quel Penitenziale, ducento
colpi, che è il massimo delle sferzate, equivalgono a due giorni in pane e acqua.
</p>

<p>
<a id="note349" href="#tag349">349.</a> Il concilio di Firenze definì intorno allo stato delle anime dopo morte, «che
quelle de' veri penitenti, morti nella carità di Dio prima di aver fatto frutti degni di penitenza
in espiazione dei loro peccati di commissione e di ommissione, sono purificate
dopo morte colle pene del purgatorio, e sollevate da queste per suffragi de' fedeli viventi,
come il sacrifizio della messa, le preghiere, le limosine e altre opere di pietà,
che i fedeli fanno per gli altri fedeli, secondo le regole della Chiesa. Le anime di quelli
che hanno peccato dopo il battesimo, o che, caduti in peccato, ne furono purificati in
vita prima d'uscirne, entrano subito in cielo, e vedono puramente la Trinità, gli uni più
perfettamente degli altri, secondo la differenza de' meriti loro. Le anime di quelli che
son morti in peccato mortale attuale o nel solo originale, precipitano nell'inferno per
esservi puniti, quantunque inegualmente».
</p>

<p>
<a id="note350" href="#tag350">350.</a> Essendo morta Monica sua madre, Agostino racconta come Evodio prese il Salterio
e cominciò a cantare un salmo, a cui tutta la casa rispondeva: <i>Misericordiam
et judicium cantabo tibi, Domine</i>. E molti fratelli e religiose donne accorsero, mentre
egli cercava reprimere l'intenso dolore. «Quando il corpo fu portato via, andai e tornai
senza lagrime; e neppur nelle preghiere che a te, o Signore, porgiamo mentre ti si
offriva per essa il sagrifizio del Salvator nostro (<i>Cum tibi offerretur pro ea sacrificium
pretii nostri</i>), posto il cadavere vicino al sepolcro, come colà si usa, io non piansi»
(<i>Confessioni</i>, lib. <span class="scp">IX</span>, cap. 12). Pure si accusa di averla troppo deplorata, e guarito dall'eccesso,
prega Dio per essa colle lacrime che vengono dal riflettere ai pericoli d'ogni
anima che muore in Adamo. Perocchè, sebben essa fosse vissuta santamente, pure
non era certo che non le fosse uscita qualche parola contro il precetto divino: e guai
alla vita più lodevole se venga scrutata senza misericordia! E però lo esortava pei
peccati di sua madre, non allegando i meriti di essa, ma pel redentore che pendette
in croce, e che sedendo alla destra di Dio implora per noi. «E poichè operò essa misericordiosamente,
e perdonò ai debitori, perdona ad essa pure i suoi debiti. Se contrasse
alcuna macchia in tanti anni dopo il lavacro di salute, perdonale, o Signore,
te ne prego, e non entrar in giudizio con essa. Nè essa desiderò monumento o aromi,
o il sepolcro patrio. Non questo ella ci raccomandò, ma di commemorarla all'altare
tuo, al quale s'era prostrata ogni giorno infallantemente, dove sapeva dispensarsi
la vittima santa dalla quale fu cancellato il chirografo a nostro carico; O Signore
Dio mio, a' tuoi servi, ai fratelli miei, a chiunque leggerà queste carte, ispira che
all'altare tuo si ricordino di Monica e di Patrizio che fu suo marito» (cap. 13).
Inoltre nel sermone <span class="scp">XVI</span>, <i>de verbis apostoli</i>, dice: <i>Injuria est pro martyre orare, cujus
debemus orationibus commendari</i>. Boezio, <i>Della consolazione della filosofia</i>, lib. <span class="scp">IV</span>, 4,
scrive: <i>Nullane animarum supplitia post defunctum morte corpus relinquis? Et
magna quidem, quorum alia pœnali acerbitate, alia vero purgatoria clementia
exerceri puto</i>.
</p>

<p>
Il Muratori, nella Dissertazione LVI delle <i>Antiquitates medii ævi</i>, reca molti lasciti,
anteriori all'800, per far dire messe anche quotidiane.
</p>

<p>
<a id="note351" href="#tag351">351.</a> Gian Galeazzo Visconti desiderando evitare i pericoli causati dall'esser in guerra
coi Fiorentini, e ammassar denaro per la fabbrica del duomo di Milano, impetrò da
Bonifazio IX che i suoi sudditi potessero acquistar il giubileo senza andare a Roma, ma
visitando quattro basiliche di Milano. Il Corio asserisce che la bolla portava che, «se
anche non fosse contrito nè confesso, fosse assolto da ogni peccato in questa città, dimorando
dieci giorni continui». Or noi possediamo tal bolla, del 12 febbraio 1391, e
dice espresso che sieno <i>vere pœnitentes et confessi</i>.
</p>

<p>
<a id="note352" href="#tag352">352.</a> Vedi la nota 5 del Discorso XII.
</p>

<p>
<a id="note353" href="#tag353">353.</a> Da ciò nacque il tribunale della reverenda fabbrica di San Pietro, che esiste
tuttora.
</p>

<p>
<a id="note354" href="#tag354">354.</a> Il Guicciardini scrive avere il papa assegnato il prodotto delle indulgenze di Germania
a sua sorella madonna Cibo. Esiste la bolla pontifizia che gli dà la mentita.
</p>

<p>
<a id="note355" href="#tag355">355.</a> Proposizione 71.
</p>

<p>
<a id="note356" href="#tag356">356.</a> <i>Ein wohl betrunkener Deutscher</i>. <span class="smcap">Lutero</span>, Opere, tom. <span class="smcap">xxii</span> p. 1337.
</p>

<p>
<a id="note357" href="#tag357">357.</a> San Domenico ottenne da papa Onorio III il convento di Santa Sabina in Roma nel
1218, e parte del palazzo pontifizio per collocarvi i suoi religiosi. Consigliò al papa di deputar
alcuno che istruisse nella morale e nella religione gli addetti a questo palazzo, e il
papa ne affidò l'incarico allo stesso san Domenico, che tolse a spiegar le epistole di san
Paolo. Piacque a Onorio perpetuar tale istituzione, affidandola sempre a un domenicano,
col titolo di maestro del sacro palazzo. Così si succedettero settantasei maestri,
i quali ora, l'avvento e la quaresima, predicano ai famigliari palatini, e tengono tre
giorni di catechismo avanti ciascuna delle quattro comunioni generali annue che si fanno
nel palazzo apostolico. Al maestro venne poi commessa la censura de' libri. Vedi <span class="smcap">Annio
da Viterbo</span>, <i>De dignitate officii magistri sacri palatii</i>: <span class="smcap">Catalani</span>, <i>De magistro S. P.
apostolici, libri duo</i>. Roma 1751.
</p>

<p>
<a id="note358" href="#tag358">358.</a> <i>In præsuntuosas M. Luteri conclusiones de potestate papæ dialogus</i>. Ho alla mano
<i>Replica fratris Silvestri Prieiratis ad fratrem Martinum Lutherum</i>, senza data, in
dieci carte, ove difende sè dalle dategli incolpazioni.
</p>

<p>
<a id="note359" href="#tag359">359.</a> <i>Luteri Opp</i>. Jena, tom. I, pag. 60.
</p>

<p>
<a id="note360" href="#tag360">360.</a> Per esempio, al Concilio di Basilea erasi argomentato: «Per presedere alla
Chiesa universale bisognerebbe che il papa presedesse ai capi e ai membri di tutte le
Chiese stabilite nell'universo. Ora il papa non presiede al capo della Chiesa romana,
perchè non può presedere a se stesso. Dunque non presiede a tutte le Chiese che
costituiscono la Chiesa universale».
</p>

<p>
<a id="note361" href="#tag361">361.</a> Federico Borromeo racconta che il duca Lodovico il Moro, recatosi nel convento
de' Domenicani a Milano per conversare, come soleva, con que' frati, vide il padre Vio,
di piccola e spregevole statura, e domandò al priore perchè tenesse omicciatoli siffatti.
Il priore rispose: <i>Ipse fecit nos et non ipsi nos</i>: e introdotto a ragionar con esso il
Vio, lo chiarì quanta ne fosse la sapienza e la virtù, sicchè dappoi il duca l'ebbe in
maggior credito che gli altri frati.
</p>

<p>
<a id="note362" href="#tag362">362.</a> <i>De servo arbitrio</i>. Invano gli si nega un insegnamento così repugnante all'intimo
senso morale e alla sana ragione. Nelle sue opere dell'edizione di Wittenberg,
1572, tom. <span class="scp">VII</span>, fol. 18, si legge: «Un'opera buona, compita il meglio possibile, è un
peccato quotidiano davanti la misericordia di Dio, e un peccato mortale davanti la sua
stretta giustizia». Nella <i>Cattività di Babilonia</i>: «Ve' quanto un cristiano è ricco! non
può perdere la sua salute neppure volendolo. Commetta peccati gravi quanto vuole,
finchè non è scredente nessun peccato può dannarlo. Finchè la fede sussiste, gli altri
peccati sono cancellati in un istante dalla fede». E nella <i>Libertà Cristiana</i>: «Di qui
si vede come il Cristiano è libero in tutto e sovra tutto; giacchè per esser giustificato
non ha mestieri di veruna specie di opere, e la fede gli dà tutto a sovrabbondanza.
Se alcuno fosse tanto stolto da credere ch'e' può giustificarsi e salvarsi mediante
le opere buone, perderebbe subito la fede con tutti i beni che l'accompagnano».
Quando nel 1541 a Ratisbona Melantone cercò accordarsi coi Cattolici, dicendo che per
la fede che giustifica doveva intendersi una fede operante per la carità, Lutero dichiarò
ch'era un misero ripiego, una toppa nuova s'un abito vecchio, che lo straccia di più.
</p>

<p>
<a id="note363" href="#tag363">363.</a> <i>Esto peccator et pecca fortiter: sed fortius fide et gaude in Christo, qui victor
est peccati, mortis et mundi — Peccandum est quamdiu hic sumus — Sufficit quod
agnovimus per divitias Dei Agnum qui tollit peccata mundi; ab hoc non avellet nos
peccatum, etiamsi millies, millies uno die fornicemur aut occidamus</i>. Lettere di Lutero,
raccolte da Giovanni Aurifabro. Jena 1556, Tom. <span class="scp">I</span>, pag. 545.
</p>

<p>
<a id="note364" href="#tag364">364.</a> Sull'uso primitivo della liturgia nelle varie lingue delle provincie convertite, può,
senza ricorrere a opere pesanti, consultarsi <span class="smcap">Martigny</span>, <i>Dict. des Antiquités chrétiennes</i>.
Parigi 1865, principalmente all'articolo <i>Langues liturgiques</i>. Sol quando le antiche
lingue si mutarono nelle nuove, non parve prudenza il mutar la liturgia. Nulla però
vieta di farlo, e, per esempio, ai Cinesi fu conceduto l'uso della lingua loro.
</p>

<p>
<a id="note365" href="#tag365">365.</a> <span class="smcap">Panzer</span>, Not. lett. delle Bibbie tedesche anticamente stampate.
</p>

<p>
<a id="note366" href="#tag366">366.</a> Le legende del reverendo Jacobo da Varagine furono riprovate da Melchior Cano e
da Lodovico Vives; ma fin nel secolo <span class="scp">XIV</span> eransi riconosciute favolose, e frà Bernardo
Guidone domenicano fu spinto dal suo superiore ad opporvi un legendario attinto a
migliori fonti. Altri modernamente il difese, mostrando ch'egli non dà per accertato
quel ch'è mera tradizione; talvolta ripudia certi fatti; giova poi immensamente come
testimonio delle credenze del tempo, e a spiegare passi di poeti e opere d'artisti del
medioevo.
</p>

<p>
Il Malermi nel 1475 volgarizzò il legendario del Varagine, e dice che chiamò a sè
«il dilecto Hieronymo clarissimo citadino fiorentino, non meno erudito nelle sacre
lettere quanto di virtù adornato, adciochè qui rivedesse e ad arbitrio suo emendasse
quello ritroverebbe da essere correcto».
</p>

<p>
Il Fontanini dimostrò che non esiste una versione della Bibbia del Varagine, vissuto a
metà del <span class="scp">XIII</span> secolo. Ben si conosce una traduzione dell'Apocalissi, con sposizione continua,
fatta in rozzo veneziano da frà Federico de Renoldo, che visse nel 1300, e fu
stampata dal Paganini a Venezia nel 1515 col titolo «Apocalypsis J. C. hoc est revelatione
fatta a sancto Giohanni Evangelista con nova espositione in lingua volgare
composta per el Reverendo Theologo et angelico spirito Frate Federico Veneto ordinis
Predicatorum, cum chiara dilucidatione a tutti soi passi».
</p>

<p>
Aldo Manuzio, nella lettera premessa al salterio greco del 1495 prometteva pubblicare
l'intera Bibbia in latino, greco, ebraico, e aver già preparato i caratteri ebraici,
de' quali in fatto trovasi un saggio alla biblioteca della Sorbona (vedi <span class="smcap">Foscarini</span>, <i>Della
letteratura veneziana</i>, lib. <span class="scp">IV</span>). La Bibbia dei LXX comparve per gli Aldi sotto la direzione
di Andrea Asolo nel 1518, e il paragone colla vulgata diede esercizio alla critica.
</p>

<p>
<a id="note367" href="#tag367">367.</a> Haym porge l'edizione del Malermi per Vindelino da Spira a Venezia, 1471:
un'altra dell'anno stesso senza nome nè luogo: una Bibbia italiana, Pinerolo per Giovanni
de' Rossi, 1475: altra del Malermi, Venezia per Antonio Bolognese, 1477: e dell'anno
e luogo stesso per Pietro Trevisano: e del 1484 per Andrea Paltafichio di Cataro,
e del 1494 per Giovanni Rosso vercellese ad istanza di Luc'Antonio Giunta. Le epistole,
vangeli e lezioni di tutto l'anno: Bologna 1473: Venezia 1483, poi 1487 per Annibale
da Parma: Roma 1483: Venezia 1507 e 1522, senza nome del traduttore.
</p>

<p>
<a id="note368" href="#tag368">368.</a> Sarebbe quella del Genson del 1471. La Crusca si valse d'un testo manuscritto,
senza ben comprendere che cosa fosse; e lo citò come <i>annotazioni evangeliche</i>; poi
nella stampa che or fa del <i>Vocabolario</i>, come volgarizzamento di pistole e di vangeli.
</p>

<p>
<a id="note369" href="#tag369">369.</a> Nella Bibbia edita a Basilea nel 1491, ch'è nella Magliabecchiana, oltre le postille
in margine, ha molti fogli in principio e in fine, scritti così minuto, che vuolsi la
lente a leggerli. Nell'altra edizione di Venezia 1492, or nella Ricardiana, le note son
molto più chiare; vi si dan notizie storiche e geografiche, il senso d'alcune parole ebraiche
per trarne poi le varie interpretazioni, ma ben di rado entra in discussioni meramente
teologiche, e non si ferma ai passi che viepiù furono discussi dai Riformati.
</p>

<p>
Consimile lavoro faceasi anche da altri frati, come può vedersi in varie Bibbie, e
senza scostarsi da Firenze, in due che stanno a San Marco, in pergamena, e che erroneamente
si attribuiscono al Savonarola stesso. V. <span class="smcap">Villari</span>, <i>La storia di Girolamo
Savonarola</i>, 1859.
</p>

<p>
<a id="note370" href="#tag370">370.</a> <span class="smcap">Savonarola</span>, <i>Sermone per la V domenica di quaresima</i>.
</p>

<p>
<a id="note371" href="#tag371">371.</a> <span class="smcap">Quetif</span> et <span class="smcap">Echard</span>, <i>Script. Ord. Prædic</i>., tom. <span class="scp">II</span>, pag. 114, 115.
</p>

<p>
<a id="note372" href="#tag372">372.</a> Clementine, lib. <span class="scp">V</span>, tit. <i>De magistris</i>.
</p>

<p>
<a id="note373" href="#tag373">373.</a> Il cardinale Ximenes per la sua Bibbia ebbe molti ajuti dalla Biblioteca Vaticana,
e nella dedica a Leon X dice: <i>In ipsis exemplaribus græca sanctitati tuæ debemus,
qui ex ista apostolica bibliotheca antiquissimas tum veteris, tum Novi Testamenti
codices perquam humane ad nos misisti</i>.
</p>

<p>
Erasmo, esaminando qualche varianti del codice vaticano del Nuovo Testamento,
si stupì della conformità di esso colla vulgata latina, ove questa discorda dai codici
greci, e pensò fosse corretto sulla versione latina. Ma più saviamente il cardinale
Cervini da Trento scriveva a Roma a monsignor Maffei: «Li testi delle due lingue
(greca ed ebraica) sono spesso più scorretti che li latini: anzi, quanto più sono di
esemplari antichi e fedeli, tanto più si trovano conformi alla nostra vulgata». Così i
legali del cardinale Farnese scriveano: «Quanto più li testi greci et hebrei sono migliori,
tanto più comprovano la lettione di questa vulgata». Vedansi le dissertazioni
del Vercelloni. Ed oggi in fatto i migliori critici vorrebbero si possa valersi della
traduzione detta <i>Itala</i> per correggere il testo greco del Nuovo Testamento e la versione
dei LXX.
</p>

<p>
Il <i>Prayer Book</i>, o Libro di preghiere adottato dalla Chiesa Anglicana, si valse, per
tutti i passi biblici, della nostra vulgata. Ristampandolo testè, si conservò il medesimo
sistema, del che menarono gran rumore i rigoristi. Ma si mostrò che Routh, preside
del collegio di Oxford, raccomandava a' suoi scolari la vulgata come eccellentissimo
commento sulla Scrittura.
</p>

<p>
<a id="note374" href="#tag374">374.</a> <span class="smcap">Schnurrer</span>, <i>Bibl. Arabica</i>, pag. 231-34.
</p>

<p>
<a id="note375" href="#tag375">375.</a> Id. pag. 402.
</p>

<p>
<a id="note376" href="#tag376">376.</a> <span class="smcap">Le Long</span>, <i>Ediz. Masch.</i>, vol. <span class="scp">I</span>.
</p>

<p>
<a id="note377" href="#tag377">377.</a> <span class="smcap">Colomesii</span>, <i>Ital. oratores</i>, ad nomen.
</p>

<p>
<a id="note378" href="#tag378">378.</a> Eck racconta che Lutero diceva che Cristo disse a Pietro: «Tu sei pietra», poi
toccando se stesso, soggiunse: «E su questa pietra sarà edificata la Chiesa». Il dottore
Thiess (<i>Incompatibilità della potestà spirituale colla profana</i>, p. 17) annovera ottantacinque
diversi commenti della parabola del castaldo infedele, e centocinquanta di
quel testo, <i>Mediator autem unius non est: Deus autem unus est</i>. Ad Gal. <span class="scp">III</span>, 20.
</p>

<p>
<a id="note379" href="#tag379">379.</a> Cioè, <i>Dell'ispirazione divina delle sacre scritture</i>. È il versetto 16 del c. <span class="scp">II</span>,
ep. <span class="scp">II</span> <i>ad Timoth</i>.
</p>

<p>
<a id="note380" href="#tag380">380.</a> <span class="smcap">San Matteo xix</span>, 17.
</p>

<p>
<a id="note381" href="#tag381">381.</a> Nelle regole per l'Indice è detto esser manifesto che, se la Bibbia in vulgare
<i>passim sine discrimine permittatur</i>, ne vien più pericolo che utilità; si stia dunque al
giudizio del vescovo o dell'inquisitore per concederla a quelli che possano trarne non
danno, ma aumento di fede e pietà. <i>Regola IV</i>.
</p>

<p>
<a id="note382" href="#tag382">382.</a> Pietro Nicole, famoso avversario de' Gesuiti, nei <i>Préjugéz légitimes contre les
Calvinistes</i> (1671), toglie a mostrare che «la via proposta dai Calvinisti per istruir
della verità è ridicola e impossibile». E vuol provare che giovarsi di questa via non
è possibile se non assicurandosi, 1º se i passi allegati son veramente tratti da un
libro canonico; 2º se son conformi all'originale; 3º se non v'è maniera differente di
leggerli, la quale ne affievolisca la pruova. Ne trae la conseguenza che quei che nel <span class="scp">XVI</span>
secolo uscirono dalla comunione romana nol poterono che con eccesso di temerità;
salvo che avessero esatta conoscenza delle ragioni che la favoriscono, di quelle che la
combattono, e di tutte le objezioni che possono farsi sui passi scritturali addotti da una
parte e dall'altra.
</p>

<p>
Claudius pretese confutarlo mostrando che altrettanti studj occorrono per essere
accertati delle verità cattoliche. Non parmi. Ammesso che la Chiesa possa dire «Chi
ascolta voi ascolta me», tutte le dubbiezze sono tolte dalla decisione di quest'autorità
vivente. Vedi sopra ciò la Conferenza collo stesso Claude <i>sur la matière de l'Eglise</i>.
</p>

<p>
<a id="note383" href="#tag383">383.</a> Bartolomeo Caranza, arcivescovo di Toledo, che vedremo vittima dell'inquisizione
spagnuola, così discorreva delle Bibbie in vulgare. «Prima che le eresie di Lutero
sbucassero dall'inferno, non so che in nessun paese siasi proibita la Bibbia in
vulgare; se ne fecero versioni in Ispagna, d'ordine del re cattolico al tempo che Ebrei
e Mori poteano viver tra' Cristiani, governandosi a leggi proprie. Cacciati che gli Ebrei
furono di Spagna, i presidi alla religione s'avvidero che alcuni convertiti istruivano i
figliuoli nel giudaismo, avezzandoli alle cerimonie mosaiche mediante queste Bibbie
vulgari, che poi si stamparono a Ferrara in Italia. Per questo motivo giustissimo proibironle
in Ispagna: pure si fece eccezione ai collegi, ai monasteri, a persone superiori
al sospetto, dandosi loro licenza di tenerle e leggerle». Segue narrando tali proibizioni
in altri paesi, e conchiude: «In Ispagna, dove, per grazia di Dio, si dura immuni dalla
zizzania, si vietò ogni traduzione vulgare della Bibbia per toglier occasione ai forestieri
di trattar delle loro quistioni con persone semplici e illetterate, e anche perchè si ha
pruova di casi particolari e di errori, che rampollavano in Ispagna, nati dall'aver letto
qualche passo scritturale senza capirlo. Così sta il fatto, e per ciò si proibirono le
Bibbie volgarizzate». <i>Commenti al Catechismo cristiano</i>.
</p>

<p>
<a id="note384" href="#tag384">384.</a> <i>Et ego, fratres, non potui vobis loqui quasi spiritualibus, sed quasi carnalibus,
tamquam parvulis in Christo lac vobis potum dedi non escam, nondum enim poteatis:
sed nec nunc quidem potestis, adhuc enim, carnales estis</i>. <i>I ad Corinthios</i>
<span class="scp">III</span>. 1, 2.
</p>

<p>
<a id="note385" href="#tag385">385.</a> Basta citar ad esempio alcune vedute proprie di sant'Agostino sulla Grazia e
sul peccato originale che non furono mai adottate dalla Chiesa come dottrina universale.
</p>

<p>
<a id="note386" href="#tag386">386.</a> Sant'Epifanio descrive le più turpi sporcizie de' Gnostici, tali che neppur in latino
oseremmo produrle. Asserisce che <i>uxores habuerunt communes.... impudica fœminarum
et virorum contractatio nota fuit ejusdem professionis in religione.... Synaxim
ipsam turpitudine multiplicis coitus polluerunt, comedentes ac contingentes
tum humanas carnes, tum immunditias.... Vir quidem concedens alteri uxorem, Surge,
dixit, fac dilectionem cum fratre... Voluptatis gratia tantum, non generationis coierunt:
hanc enim aversati sunt... Si quæ prægnans facta fuit mulier, detractum
fœtum in mortario pistillo contuderunt, et admixto melle ac pipere et aliis quibusdam
aromatis ac unguentis ad avertendam nauseam, sic congregati omnes porcorum et
canum horum sodales participes facti sunt pueri contusi... Animam dixerunt esse virtutem
menstrui sanguinis et genitalis seminis; quam colligentes et edentes, sive carnes,
sive olera, sive panem, sive aliud quod vorarent, gratificare se creaturas dixerunt,
animam ab omnibus colligentes, et ad cælestia secum transferentes. Animam
enim et in animalibus et in plantis et in hominibus eandem esse docuerunt... Exarsere
etiam in seipsos, viri in viros, fœminæ in fœminas....</i>. (Hæres. <span class="scp">XXVI</span>). Eusebio di
Cesarea asserisce che usavano anche l'arte magica: <i>magicas Simonis præstigias non
clam ut ille, sed palam ac publice tradendas esse censebant</i>.
</p>

<p>
<a id="note387" href="#tag387">387.</a> <span class="smcap">Koch</span>, <i>Sanctio pragmatica Germaniæ illustrata</i>. Cap. <span class="smcap">ii</span>, § 45.
</p>

<p>
<a id="note388" href="#tag388">388.</a> A Piacenza un frate fanatico annunziò, nel 1420, che da tre anni era nato l'anticristo
in Babilonia, col che costernò i cittadini, finchè lo confutò il vescovo Alessio
da Seregno.
</p>

<p>
<a id="note389" href="#tag389">389.</a> <span class="smcap">Prato</span>, <i>Cronaca di Milano</i>.
</p>

<p>
<a id="note390" href="#tag390">390.</a> <span class="smcap">Jacobi Sadoleti</span> <i>cardinalis, De Christiana Ecclesia, Ad Johannem Salviatum
cardinalem</i>.
</p>

<p>
... <i>Majores nostri sapientissimi homines, optimis illis temporibus, quibus ecclesiastica
vigebat disciplina, quæ nunc tota pæne nobis e manibus elapsa est, tales eligebant
et consacrabant sacerdotes, quos doctrina vitaque eximios, egregie et posse et
velle intelligerent docere populum publice, habere conciones, præcipere plebibus quæ
facienda cuique essent.., Solis tum presbyteris et sacerdotibus Dei hæc concionandi et
dicendi provincia in templis et sacris locis erat demandata; reliquis omnibus de populo,
etiam ex ea vita quam monasticam vocamus, quamvis doctis et prudentibus ab
hoc omni munere penitus exclusis</i>.
</p>

<p>
<a id="note391" href="#tag391">391.</a> <span class="smcap">Bellarmino</span>, <i>Concio XXVIII</i> in dom. <i>Lætare</i>.
</p>

<p>
<a id="note392" href="#tag392">392.</a> Lettera 19 agosto 1532 nelle <i>Cartas al emperador Carlo V escritas por su confesor</i>.
Berlino 1848.
</p>

<p>
<a id="note393" href="#tag393">393.</a> Proposizione 71.
</p>

<p>
<a id="note394" href="#tag394">394.</a> Proposizione 31.
</p>

<p>
<a id="note395" href="#tag395">395.</a> Quando gli Anabattisti e gli altri fanatici spinsero all'eccesso l'interpretazione individuale,
Lutero sosteneva verità oppostissime a quelle che tennero poi i suoi seguaci.
«Il dogma della presenza reale non fu inventato dagli uomini, ma è fondato sul vangelo
e sulle precise irrefragabili parole di Cristo, e fin dal principio fu uniformemente
predicato e creduto. In mancanza d'altre prove basterà la tradizione di tutte le chiese
per respingere i sofismi de' settarj: poichè è pericoloso il dar ascolto a cosa alcuna
contro la testimonianza unanime della Chiesa e la dottrina ch'essa c'insegnò da quindici
secoli. Chi mette in dubbio questo dogma, nega la santa Chiesa cristiana. Ora negar la
Chiesa è condannar Gesù Cristo, gli apostoli e i profeti. Se Dio non può mentire, la Chiesa
non può errare». E prosegue a sviluppar le idee stesse. Vedasi la sua lettera ad Alberto
di Prussia. E dice anche: «Noi riconosciamo che nel papismo vi è molto di buono,
anzi tutto il buono cristiano, il vero battesimo, il vero sacramento dell'altare, le vere
chiavi, il vero perdono de' peccati, la vera predicazione, il vero catechismo. Io dico
che sotto il papa vi è il vero cristianesimo, o a meglio dire il fior del cristianesimo».
</p>

<p>
<a id="note396" href="#tag396">396.</a> Lo dice Pascal, ne' cui Pensieri se ne vede una stupenda spiegazione e giustificazione.
</p>

<p>
E Lutero e Melantone riteneano anche l'assoluzione: perocchè il primo nella
disputa del 1518, e l'altro nell'apologia della Confessione Augustana, sostennero, <i>absolutionis
ministrum, etiamsi contra prohibitionem superioris absolvat, vere nihilominus
absolvere a culpa, et coram Deo</i>. Lutero dice: <i>Occulta confessio, quæ modo celebratur,
etsi probari ex Scriptura non possit, miro modo tamen placet, et utilis, imo
necessaria est, nec vellem eam non esse; imo gaudeo eam esse in ecclesia Christi</i>. De
Captivitate Babylonis, tom. <span class="scp">II</span>, pag. 292.
</p>

<p>
E negli articoli smalcaldici, p. <span class="scp">III</span>, c. 8: <i>Nequaquam in ecclesia confessio et absolutio
abolenda est, præsertim propter teneras et pavidas conscientias, et propter juventutem
indomitam et petulantem, ut audiatur, examinetur et instituatur in doctrina
christiana</i>. La confessione fu conservata lungo tempo dai Protestanti, e il famoso Spener
fondatore de' Pietisti, nel 1686 era confessore dell'elettor di Sassonia: ma allora appunto
Schaden trovò che quell'atto fosse fonte di superstizione, ingannandosi i penitenti sull'effetto
dell'assoluzione: ne nacque gran disputa, e Spener riuscì ad acquetarla, facendo
decidere fosse libero ai fedeli premettere o no alla sacra cena la confessione.
Ciò la fece cadere in disuso.
</p>

<p>
<a id="note397" href="#tag397">397.</a> Möhler che, nella Simbolica, diede la più bella esposizione delle contrarietà
dogmatiche fra Cattolici e Protestanti, dice «vedrebbe con piacere l'uso del calice
lasciato all'arbitrio di ciascheduno: locchè avverrà certo allorquando il voto generale in
amore e unità si pronunzii in favore di tal pratica con tanto vigore, con quanto la avversò
dopo il secolo <span class="smcap">xii</span>». § <span class="smcap">xxxiv</span>.
</p>

<p>
<a id="note398" href="#tag398">398.</a> Oggi la dottrina di Lutero sopra la giustificazione è ormai abbandonata da tutti
i Protestanti.
</p>

<p>
<a id="note399" href="#tag399">399.</a> Vedi la relazione di Spalato ap. <span class="smcap">Seckendorf</span> II, 165.
</p>

<p>
<a id="note400" href="#tag400">400.</a> <i>Lettere di Principi a Principi</i>, vol. <span class="scp">III</span>, pag. 16, senza indicazione di nome.
</p>

<p>
<a id="note401" href="#tag401">401.</a> Vedi <i>Monumenta Vaticana</i>, Num. LXIII, pag. 84. E pag. 89 dove torna più
ampiamente su questo punto.
</p>

<p>
<a id="note402" href="#tag402">402.</a> <i>Monumenta Vaticana</i>, Num. LXVIII.
</p>

<p>
<a id="note403" href="#tag403">403.</a> 31 agosto 1532, nel vol. <span class="scp">V</span>, 224 delle lettere della legazione di Germania nell'Archivio
Vaticano.
</p>

<p>
<a id="note404" href="#tag404">404.</a> Döllinger (<i>La Chiesa e le Chiese</i>), per mostrare ch'è illusione l'attender l'unione
de' Cattolici coi Protestanti per mezzo della Scrittura, fa osservare che la disputa fra
Luterani e Riformati sulle parole con cui Gesù Cristo istituì l'Eucaristia, dopo infiniti
colloquj e migliaja di libri per tre secoli, non ha fatto un passo.
</p>

<p>
<a id="note405" href="#tag405">405.</a> Al testo di san Paolo sulla efficacia della fede, Lutero aggiunge la parola <i>sola</i>:
e scrivendo a Link nel 1550, dice: «Se il papista vuol seccarci per la parola <i>sola</i>,
rispondetegli chiaro: Il dottor Martino vuol così, e dice: Papista e asino è tutt'uno.
<i>Sic volo, sic jubeo, sit pro ratione voluntas</i>. Mi rincresce di non aver messo anche
senz'<i>alcun</i>'opera d'<i>alcuna</i> legge, che esprimerebbe più netto il mio pensiero. Perciò
voglio che questa parola rimanga nel <i>mio</i> nuovo Testamento, e dovessero tutti questi
asini di papisti impazzirne, non riusciranno a levarla».
</p>

<p>
<a id="note406" href="#tag406">406.</a> <i>Ad Galatas</i>, <span class="scp">V</span>, 6.
</p>

<p>
<a id="note407" href="#tag407">407.</a> Sessione <span class="smcap">vi</span>, cap. <span class="smcap">viii</span>.
</p>

<p>
<a id="note408" href="#tag408">408.</a> <i>Ibid</i>., cap. <span class="smcap">vii</span>.
</p>

<p>
<a id="note409" href="#tag409">409.</a> <i>Homo christianus, etiam volens, non potest perdere salutem suam, quantiscumque
peccatis, nisi nolit credere. Nulla enim peccata eum possunt damnare, nisi sola
incredulitas</i>. Lutero, <i>De captiv. Babyl</i>.
</p>

<p>
<a id="note410" href="#tag410">410.</a> Nell'epistola stessa è detto che Gesù Cristo si offre a Dio entrando nel mondo
(10,5); che si mette al posto delle vittime che a lui non piacquero (9,24); che continua
a comparire per noi davanti a Dio (9,26), e non cessa d'intercedere per noi (7,25);
senza che con ciò l'apostolo accusi d'insufficienza l'oblazione sulla croce e l'intercessione
fatta morendo.
</p>

<p>
<a id="note411" href="#tag411">411.</a> <span class="smcap">Lutheri</span> <i>Opp. ediz. Witenberg</i>. Tom. II, p. 44, T. <span class="scp">VII</span>, p. 56.
</p>

<p>
<a id="note412" href="#tag412">412.</a> L'istituzione de' concistori per autorizzar alla predicazione è in aperta contraddizione
colla missione che vien attribuita a ciascun fedele. Fu sancita nella Confessione
Augustana, art. <span class="scp">XIV</span>, e in conseguenza si dovette imporre alle Chiese d'aver un ministro
e di mantenerlo. Ma il popolo non intendeva questa campana, e Lutero se ne lagna
spesso, e «Il popolo non vuol offrire niente: la sua ingratitudine è tanto nauseante,
che, se la coscienza non mi distogliesse, gli leverei e curati e predicanti, perchè viva
da bestia, qual è in fatto».
</p>

<p>
<a id="note413" href="#tag413">413.</a> Lettera di Daniel Barbaro a Domenico Venier nelle <i>Lettere Vulgari</i>. Venezia
1542, pag. 94. Era egli a Siviglia nel 1522 quando fece ritorno la nave <i>Vittoria</i>, che
per la prima avea fatto il giro del globo; e stupivano d'aver perduto un giorno, benchè
esatto giornale avessero tenuto. Nessuno sapeva darne ragione, ma il Contarini la
spiegò.
</p>

<p>
<a id="note414" href="#tag414">414.</a> <i>Bibliotheca maxima pontificia</i>. Roma 1698. <i>Ad Paulum III P. M. de potestate
pontificis in usu clavium et compositionibus, duæ epistolæ</i>, pag. 179-183 del vol. <span class="scp">XIII</span>.
</p>

<p>
<a id="note415" href="#tag415">415.</a> Su tal punto tenne qualche opinione particolare; non accettò pienamente quella
di sant'Agostino, nè che pel peccato originale gli uomini siano riprovati: ed esorta i
predicatori a toccare con gran riserbo tali quistioni.
</p>

<p>
<a id="note416" href="#tag416">416.</a> Il fondamento di tutto ciò è principalmente nella raccolta delle epistole di Reginaldo
Polo. Una vita del Contarini per monsignor Lodovico Baccadelli, contemporaneo,
fu stampata il 1827 a Venezia.
</p>

<p>
<a id="note417" href="#tag417">417.</a> Il Contarini scriveva al cardinale Farnese da Ratisbona, 28 aprile 1541: «Quanto
al primato del pontefice, l'elettore di Brandeburgo non vi fa una difficoltà al mondo;
Imo dice che gli pare necessarissimo, essendo fra cristiani una fede ed una Chiesa»
<i>Ep. Reginaldi Poli</i>, tom. <span class="scp">III</span>, pag. 254.
</p>

<p>
<a id="note418" href="#tag418">418.</a> Sua lettera del 19 gennajo 1541 al vescovo Nausea di Vienna, in <span class="smcap">Doellinger</span>, <i>die
Reformation</i>. Ratisbona 1848, tom. <span class="scp">II</span>, pag. 49.
</p>

<p>
<a id="note419" href="#tag419">419.</a> Vedi la sua lettera all'elettore di Sassonia nella raccolta del De Wette, tom. <span class="scp">V</span>,
pag. 353, 377.
</p>

<p>
<a id="note420" href="#tag420">420.</a> <i>Lettere di Principi a Principi</i>, lib. <span class="scp">III</span>, pag. 169.
</p>

<p>
<a id="note421" href="#tag421">421.</a> Un'ampia apologia del Contarini trovasi nella diatriba del cardinale Quirini alle
epistole del cardinale Polo.
</p>

<p>
<a id="note422" href="#tag422">422.</a> <span class="smcap">Quirini</span>, <i>Diatribæ</i> III, CCLV. Le opere principali del Contarini sono: <i>De immortalitate
animæ</i> contro il Pomponazio; <i>Conciliorum magis illustrium summa</i>,
compendio più volte ristampato e giudizioso, cui spesso va unito il trattato <i>De potestate
pontificis: Scolj sulle epistole di san Paolo; Dei doveri de' vescovi;</i> molte
opere di controversia.
</p>

<p>
<a id="note423" href="#tag423">423.</a> <i>Lettere di XIII uomini illustri</i>. Venezia 1564.
</p>

<p>
<a id="note424" href="#tag424">424.</a> Ediz. di Walch, V, 114. — IX, 1310. — X, 2666. — VI, 620. — VIII, 564 ecc.
</p>

<p>
<a id="note425" href="#tag425">425.</a> Libro simbolico è chiamato da' Protestanti una esposizione della dottrina ricevuta
in una Chiesa particolare, insieme coll'enunciazione degli articoli su cui una dissente
dalle altre sètte. Applicando tal denominazione anche alla Chiesa cattolica,
chiamano <i>primo libro simbolico</i> il Concilio di Trento, <i>secondo</i> la professione di fede
tridentina, <i>terzo</i> il catechismo romano.
</p>

<p>
<a id="note426" href="#tag426">426.</a> Non è fuor di tempo ricordare uno dei <i>Discorsi da Tavola</i> di Lutero: «Dice il
proverbio che la roba dei preti va in crusca; e di fatto quei che ghermirono i beni
delle Chiese finirono per restare più poveri. Burcardo Hund, consigliere di Stato
dell'elettor di Sassonia, soleva dire: «Noi nobili abbiamo aggiunto i beni de' conventi
ai nostri, e quelli mangiarono questi in modo, che nè gli uni ci restarono, nè gli altri».
E voglio raccontarvi una favoletta: «L'aquila rapì un pezzetto di carne arrostita dall'altare
di Giove, e lo portò agli aquilotti del suo nido, e riprese il volo per cercare
altra preda. Ma un carbone ardente era rimaso attaccato alla carne; cadde nel nido:
vi appiccò il fuoco; e non sapendo gli aquilotti ancora volare, bruciarono col nido.
Così avviene a coloro che pigliano per sè i beni della Chiesa, i quali furono dati per
onorar Dio, o per sostenere la predicazione e il culto divino: devono perdere il loro
nido e i pulcini, e soffrire nei corpi e nelle anime.» <i>Tischreden</i>, p. 292. Jena 1603.
</p>

<p>
<a id="note427" href="#tag427">427.</a> In modo differente argomentava il re d'Inghilterra Enrico VIII contro Lutero:
«Emilio Scauro, accusato da persona di niun conto al popolo romano, rispondeva: Quiriti,
Varo afferma ed io nego: a chi crederete voi? E il popolo applause, e l'accusatore
n'andò confuso. Questo solo argomento opporrò io alla questione del potere delle
chiavi. Lutero dice che le parole d'istituzione s'applicano a' laici: Agostino nega: a
chi crederete? Lutero dice di sì: Beda di no: a chi crederete? Lutero dice di sì,
la Chiesa tutta levossi, e disse di no: a chi crederete?»
</p>

<p>
Un'altra imitazione de' forestieri nel 1865 fu l'introduzione in Italia de' Liberi Pensatori.
Essi non appartengono agli eretici, perchè ripudiano ogni religione positiva:
pure, colla solita incoerenza, impongono una fede. In fatto «Non ammettono altri veri
che quelli dimostrati dalla ragione, altra legge morale che quella sancita dalla coscienza».
</p>

<p>
Qui è già supposto nell'uomo qualcosa d'innato, una morale naturale, una coscienza
anteriore e indipendente da ogni legge. Poi la ragione potrebbe benissimo dimostrare
che il cristianesimo o qualunque altra religione è vera. Eppure i Liberi Pensatori
soggiungono un dogma esclusivo, che «considerano come negazione della coscienza e
della ragione umana le religioni dogmatiche e rivelate». Nè basta: come conseguenza
di questo loro dogmatismo impongono degli atti, con tanta assolutezza con quanto lo
farebbe il papa o il gran lama, volendo che i loro associati professino di «vivere e morire
fuori del seno di qualsiasi Chiesa o credenza dogmatica, e di uniformare a questo
morale impegno tutti quegli atti che hanno rapporto alla nascita e morte de' figli non
ancora in istato di libero discernimento, ecc.». L'intolleranza poi è spinta al segno di
scomunicare quelli che, non solo propaghino, ma <i>professino</i> principj contrarj a quelli
dalla società affermati. Vi sarà pure un sant'Uffizio, perchè la scomunica verrà proferita
«da un giurì di nove socj, eletto nel seno della società». V'è la sua propaganda:
v'è la solidarietà: tutte insomma le forme della servitù che rinfacciasi alla Chiesa costituita.
</p>

<p>
<a id="note428" href="#tag428">428.</a> Calvino commentando il capo <span class="scp">VI</span> di Daniele, dice: <i>Abdicant se potestate terreni
principes cum insurgunt contra Deum: indigni sunt qui in numero hominum censeantur
ideoque in capita potius eorum conspuere oportet quam illis parere</i>.
</p>

<p>
<a id="note429" href="#tag429">429.</a> Melantone professava «doversi gli articoli di fede mutar sovente e accomodarli
ai tempi e alle circostanze». Infatto variò fin nelle asserzioni più solenni, per esempio,
intorno alla presenza reale. I Luterani lo riprovarono, e in pieno sinodo (<i>Colloq. Altenburg</i>.)
dichiararono: Cambiando e ricambiando di continuo, apprestò armi ai papisti,
ridusse i fedeli a non conoscere più che cosa devono tenere per vera dottrina. I suoi
<i>Luoghi teologici</i> son piuttosto a dire <i>Giuochi teologici</i>.
</p>

<p>
<a id="note430" href="#tag430">430.</a> I <i>Ep. ad Corinthios</i>, <span class="scp">XIV</span>, 33.
</p>

<p>
<a id="note431" href="#tag431">431.</a> Già san Vincenzo di Lerino diceva: <i>Nullusne ergo in Ecclesia Christi profectus
habebitur intelligentiæ? Habebitur plane et maximus, sed ita tamen ut vere profectus
sit ille fidei, non permutatio</i>. Commonitorium, c. 29.
</p>

<p>
<a id="note432" href="#tag432">432.</a> Vedi nel Discorso XI.
</p>

<p>
<a id="note433" href="#tag433">433.</a> <i>Ep.</i> 2, <span class="scp">II</span>, 2.
</p>

<p>
<a id="note434" href="#tag434">434.</a> <i>Ep.</i> 4, <span class="smcap">Joann.</span> II, v. 12, e III, v. 13.
</p>

<p>
<a id="note435" href="#tag435">435.</a> <i>Ep. B. Petri</i> II, cap. <span class="scp">I</span>, 20.
</p>

<p>
<a id="note436" href="#tag436">436.</a> <i>E.</i> II, cap. <span class="scp">III</span>, v. 16.
</p>

<p>
<a id="note437" href="#tag437">437.</a> II <i>ad Thess.</i> v. 14.
</p>

<p>
<a id="note438" href="#tag438">438.</a> <i>Catholici tenent unum esse principium fidei: verbum Dei ab Ecclesia propositum</i>
(<span class="smcap">Wallenburg</span>). <i>Illud omne et solum est de fide catholica quod est revelatum in
verbo Dei, et propositum omnibus ab ecclesia catholica, fide divina credendum</i> (<span class="smcap">Veronius</span>,
<i>Regula Fidei cath.</i>).
</p>

<p>
<a id="note439" href="#tag439">439.</a> Il parigino Francesco Véron (1575-1649), nella <i>Regula Fidei</i>, e nel <i>Metodo di
trattar le controversie</i>, espose con chiarezza e precisione le verità di fede canonicamente
decise, distinguendole da altre che sono opinioni teologiche. È noto come ciò
abbia pur fatto Bossuet, a segno che i Protestanti di buona fede domandaronsi in che
cosa diversificassero essenzialmente dai Cattolici. Capitale in queste senso è la <i>Esposizione
delle antitesi dogmatiche fra Cattolici e Protestanti</i> di <span class="smcap">G. A. Moehler</span>, 1840.
</p>

<p>
<a id="note440" href="#tag440">440.</a> A quanto dicemmo sulla cattolicità di Dante aggiungiamo ch'egli fe di Maria
Vergine il centro di tutta la sua visione: ritrasse in questa tutto quanto la Chiesa crede,
insegna o pratica ad onore di Colei che a Cristo più s'assomiglia, e «in cui s'aduna
quanto in creatura è di bontade»: simboli, immagini, canti vi rappresentano il culto
di lei colla scienza del teologo e la legenda del popolo, e la figurano in «cielo qual
meridiana face di caritade, e giuso intra i mortali qual di speranza fontana vivace».
Sant'Antonino scrisse: <i>Qui petit sine ipsa duce, sine pennis, sine alis tentat volare</i>.
E Dante avea cantato:
</p>

<div class="poem">
<p>Donna, se' tanto grande e tanto vali,</p>
<p class="i2">Che, qual vuol grazia e a te non ricorre,</p>
<p class="i2">Sua desianza vuol volar senz'ali.</p>
</div>

<p>
<a id="note441" href="#tag441">441.</a> Sulla mitologia cattolica, Giuseppe De Maistre scrive ad un amico (<i>Lettres</i>,
tom. <span class="scp">I</span>, 235).
</p>

<p>
«Sans doute toute religion pousse une mythologie. Mais n'oubliez pas que celle de
la religion chrétienne est toujours chaste, toujours utile, et souvent sublime, sans que,
par un privilège particulier, il soit jamais possible de la confondre avec la religion
même». Écoutez un exemple: «Un saint eut une vision, pendant laquelle il vit Satan
debout devant le trône de Dieu, et ayant prêté l'oreille, il entendit l'esprit malin qui
disait: Pourquoi m'as-tu damné, moi qui ne t'ai offensé qu'une fois, tandis que tu
sauves des millières d'hommes qui t'ont offensé tant des fois?» Dieu lui répondit:
«M'as tu demandé pardon une fois?»
</p>

<p>
«Voilà la mythologie chrétienne. C'est la vérité dramatique, qui a sa valeur et son
effet indépendamment même de la vérité littérale, et qui n'y gagnerait même rien.
Que le Saint ait ou n'ait pas entendu le mot sublime que je viens de citer, qu'importe?
Le grand point est de savoir que le pardon n'est refusé qu'à celui qui ne l'a pas
demandé».
</p>

<p>
L'osservazione è argutissima; ma perchè fosse del tutto vera bisognerebbe un fatto
assolutamente contrario all'indole della mitologia, cioè che esistesse qualche autorità,
la quale scegliesse, tra i mille parti delle fantasie e dell'ignoranza, le favole che sono
caste, morali, sublimi. Vero è che la più parte di quelle che furono foggiate da Cristiani
recano onore al genere umano e profitto alla virtù, e attestano una vittoria della
debolezza sopra la violenza, del bene sopra il male.
</p>

<p>
<a id="note442" href="#tag442">442.</a> Bridgewater lasciò una grossa somma perchè si facessero otto trattati in cui,
secondo le varie scienze, si dimostrasse la verità della rivelazione. Fra queste scienze
non figurava la matematica, e dopo che Chalmers ebbe trattato della morale natura
dell'uomo, Buckland della geologia, Whewell dell'astronomia ecc., Babbage volle far un
<i>Nono trattato</i> per dimostrare che colla matematica e la meccanica pure si potea dimostrarla
ancor meglio. È facile capire come un intelletto che si ribella a tutto ciò
che non è algebra, e che fa dipender la rivelazione tutt'affatto da testimonianze umane,
cozzi spesso coll'ortodossia, e confondasi con quelli, che, abbassando il Creatore alla
propria misura, pretendono nel sopranaturale ciò che sta solo nel naturale. Ma è bello
vederlo raccoglier tanti argomenti, da svergognare coloro che ridono d'ogni miracolo.
Nella famosa sua macchina da calcoli mostrava potersi introdurre anche una legge
arbitraria, per un periodo più o men lungo, dopo il quale essa n'addotterebbe un'altra,
impostagli dall'inventore sin da principio: potersi anche disporne il meccanismo in
modo che, a un dato tempo, ricomparisse la prima o un'altra legge: o che durante
l'azione di una, questa potesse esser sospesa per far luogo a un'altra che opererebbe
solo in quell'occasione, o tornerebbe a determinati intervalli.
</p>

<p>
Al modo stesso Iddio, nella creazione, prevedendo le necessità avvenire, potè provedere
a tutte le eventualità: imporre alla natura leggi che operassero per un tempo,
indi cedessero ad altre, o che bastassero per deviazioni temporarie. Se il sole s'arrestò
alla voce di Giosuè, tal fatto poteva esser compreso nei disegni primitivi del Creatore,
e prodotto dall'azione transitoria d'alcuna legge acconcia. Se morti resuscitarono, fu
effetto d'una forza che opererebbe solo a rari intervalli, benchè compresa nel piano
primordiale del creato. Più facile è l'applicar tale ragionamento alle epoche geologiche,
segnate dall'apparir di nuove specie animali e vegetali.
</p>

<p>
Secondo il nostro matematico, può dunque ammettersi che Dio previde tutte le circostanze
contingibili che potrebbero reclamar un'effimera o durevole alterazione nell'economia
del creato, e proveduto ai mezzi di farle arrivare. Così chi facesse un oriuolo
che andasse sempre, che sospendesse i movimenti a un dato tempo per un minuto,
che a un momento assegnato tornasse indietro le lancette, attesterebbe un'abilità stupenda,
ma le variazioni sarebbero dovute a un disegno primitivo, a una legge grande e
unica: e l'intelletto capace di abbracciar d'un colpo tutte le combinazioni possibili, è
superiore a quello che intervenisse periodicamente a cambiare meccanismo o a invertire
le proprie regole.
</p>

<p>
Tutto ciò può ispirare a una mente colta un sublime concetto della sapienza che presedette
alla creazione, e sventa il sofisma di coloro che trovan indegno dell'Ente Supremo
l'interromper le proprie leggi e cambiar il corso della natura per qualche bisogno
dell'uomo, per qualche preghiera: o per coloro che dicono che il venir d'un'altra età
geologica attesta l'imperfezione della precedente, e che il mondo fu fatto alla bell'e
meglio. Pure bisogna confessare che c'è qualcosa di arido in questo mondo che va per
puro meccanismo: lo spirito può contentarsene, il cuore no. Direbbesi che all'Onnipotente
costi il mantener il mondo in buona condizione, il presedervi in persona, anzichè
per mezzi secondarj, il governare per atti diretti di volontà, anzichè rimettersi a leggi
inviolabili. L'Onnipotente può del pari e far un miracolo a dato tempo, e averlo preparato
centomila anni prima; perchè dunque c'invidieremmo la consolazione di vederlo
operar ad ogni caso direttamente, anzichè per un prestabilito meccanismo?
</p>

<p>
Il cardinale De La Luzerne, nella dissertazione sui miracoli, li stabilisce appunto sull'autorità
dei testimonj umani e i fondamenti della certezza; e sol dopo fissate le regole
della critica storica ne fa l'applicazione ai racconti evangelici. Anche Frayssinoux,
volendo difendere la verità de' miracoli evangelici, consacra un'intera conferenza sull'autorità
de' testimonj umani; stabilendo che un miracolo, anzitutto, è un fatto; e
bisogna provarlo o distruggerlo, invece di costituir sistemi <i>a priori</i>.
</p>

<p>
<a id="note443" href="#tag443">443.</a> <i>Vocavit discipulos et elegit duodecim ex ipsis, quod et apostolos nominavit</i>.
<span class="smcap">Matt.</span> <span class="scp">X</span>, <span class="smcap">Marc.</span> <span class="scp">III</span>, <span class="smcap">Luca</span> <span class="scp">VI</span>.
</p>

<p>
<a id="note444" href="#tag444">444.</a> <i>Quæcumque ligaveritis super terram, erunt ligata et in cœlo,</i> etc. <span class="smcap">Matt.</span> <span class="scp">XVIII</span>.
</p>

<p>
<a id="note445" href="#tag445">445.</a> <i>Qui vos audit me audit: qui vos spernit me spernit</i>. <span class="smcap">Matt.</span> <span class="scp">X</span>, <span class="smcap">Luca</span> <span class="scp">X</span>, <span class="smcap">Joann.</span> <span class="scp">XIII</span>.
</p>

<p>
<a id="note446" href="#tag446">446.</a> <i>Data est mihi omnis potestas in cœlo et in terra. Euntes ergo docete omnes gentes,
baptizantes eos</i>, etc. <span class="smcap">Matt.</span> <span class="scp">XXIII</span>. <i>Euntes in mundum universum, prædicate
evangelium omni creaturæ. Qui crederit et baptizatus fuerit, salvus erit</i>, etc.
<span class="smcap">Marc.</span> <span class="scp">XVI</span>.
</p>

<p>
<a id="note447" href="#tag447">447.</a> <i>Accipite Spiritum Sanctum. Quorum remiseritis peccata, remittuntur eis, et
quorum retinueritis, retenta sunt</i>. <span class="smcap">Joann.</span> <span class="scp">XX</span>.
</p>

<p>
<a id="note448" href="#tag448">448.</a> <i>Ego vobiscum sum omnibus diebus, usque ad consummationem sæculi</i>. <span class="smcap">Matt.</span>
<span class="scp">XXVIII</span>.
</p>

<p>
<a id="note449" href="#tag449">449.</a> <i>Tu es Petrus, et super hanc petram ædificabo Ecclesiam meam</i>. <span class="smcap">Matt.</span> <span class="scp">XVI</span>.
</p>

<p>
<a id="note450" href="#tag450">450.</a> <i>Tibi dabo claves regni cœlorum</i>. Ib.
</p>

<p>
<a id="note451" href="#tag451">451.</a> <i>Pasce agnos meos... pasce oves meas</i>. <span class="smcap">Joann.</span> <span class="scp">XXI</span>.
</p>

<p>
<a id="note452" href="#tag452">452.</a> <i>Ego rogavi pro te ne deficiat fides tua; et tu conversus confirma fratres tuos</i>.
<span class="smcap">Luca</span> <span class="scp">XXII</span>.
</p>

<p>
<a id="note453" href="#tag453">453.</a> <i>Portæ inferi non prævalebunt adversus Ecclesiam</i>. <span class="smcap">Matt.</span> <span class="scp">XVI</span>.
</p>

<p>
<a id="note454" href="#tag454">454.</a> Vedi il Discorso <span class="scp">XVI</span>, pag. 314.
</p>

<p>
<a id="note455" href="#tag455">455.</a> Ne' manuscritti della Magliabecchiana, D. 743, è una raccolta di sonetti contro
le varie eresie. Per esempio
</p>

<p>
<i>Wittemberga ed in lei la setta luterana</i>.
</p>

<div class="poem">
<p>Qual Pentapoli in fiamme od in faville</p>
<p class="i2">S'erghino l'alte torri e vasti campi:</p>
<p class="i2">Nelle tue cieche vie piede non stampi,</p>
<p class="i2">Ma l'onde sol di Stige a mille a mille....</p>
<p>Fonte de' prischi e de' novelli errori.</p>
<p class="i2">Che nel tuo sen disseminò Lutero</p>
<p class="i2">Contro alla fede, all'opre, al maggior duce.</p>
</div>

<p>
E a Ginevra:
</p>

<div class="poem">
<p>Crudele arpia che t'eleggesti in prova</p>
<p class="i2">D'impietà asilo, acciò ch'ogni alma pera...</p>
<p>Del tuo lago infernale il ciel commova</p>
<p class="i2">L'onde sovra di te chi al tutto impèra...</p>
<p>Geneva d'eresie l'eletto albergo</p>
<p class="i2">Di Farello empia sede e di Calvino</p>
<p class="i2">Ove Anticristo l'ampie vie disserra...</p>
<p class="i2">D'ogni altra la peggior, Sodoma in terra.</p>
</div>

<p>
E meglio in altro all'Eresia:
</p>

<div class="poem">
<p>Da chi vieni? da chi? rea, da qual banda</p>
<p class="i2">Senza patente aver teco o missione?</p>
<p class="i2">Se 'l tuo spirto privato n'è cagione</p>
<p class="i2">Adunque non è Dio quel che ti manda.</p>
<p>Più sfacciata di Flora e più nefanda,</p>
<p class="i2">Se miracol non fai: dunque a ragione</p>
<p class="i2">O vien da facoltà che ha successione,</p>
<p> O di' che 'l diavol è quel che t'arranda, ecc.</p>
</div>

<p>
<a id="note456" href="#tag456">456.</a> <span class="smcap">Sadoleti</span> <i>Epp.</i> 11 e 12, lib. <span class="scp">XIV</span>.
</p>

<p>
<a id="note457" href="#tag457">457.</a> <i>Lettere vulgari</i>.
</p>

<p>
<a id="note458" href="#tag458">458.</a> <i>Monumenta Vaticana</i>, LXXXI, LXXXII.
</p>

<p>
<a id="note459" href="#tag459">459.</a> <span class="smcap">Alberti Pii Carporum</span>, <i>comitis illustrissimi et viri longe doctissimi, præter
præfationem et operis conclusionem, tres et viginti libri in locos lucubrationum variarum
D. Erasmi Roterodami quos censet ab eo recognoscendos et retractandos</i>.
Venezia 1531.
</p>

<p>
<a id="note460" href="#tag460">460.</a> Lo riprodusse poi ne' <i>Colloquj</i> col titolo di <i>Exequiæ seraphicæ</i>, cambiandone il
nome in Eusebio, ma lasciando le allusioni a colui, <i>ex principe privatum, e privato
exulem, ex exule tantum non mendicum, pene addideram sycophantem</i>.
</p>

<p>
<a id="note461" href="#tag461">461.</a> <i>Ubicumque regnat lutheranismus, ibi literarum est interitus</i>. Ep. 1101 del 1528.
<i>Evangelicos istos, cum multis aliis tum hoc nomine præcipue odi, quod per eos ubique
languent bonæ literæ, sine quibus quid est hominum vita? Amant viaticum et uxorem,
cœtera pili faciunt. Hos fucos longissime arcendos censeo a vestro contubernio</i>. Ep.
946 dell'anno stesso.
</p>

<p>
<a id="note462" href="#tag462">462.</a> Ep. 736.
</p>

<p>
<a id="note463" href="#tag463">463.</a>
</p>

<p class="indl">
Roma, 15 gennajo 1521.
</p>

<p>
«Caro figlio, gratissima ci fu la tua lettera, poichè ci chiarì di quello su cui ci davano
a dubitare non solo l'asserzione di pie e prudenti persone, ma alcuni tuoi scritti stessi,
che tu conservi buona volontà verso noi e la santa sede, e per la pace e concordia
cristiana: il che perfettamente conviensi e all'egregio ingegno che Dio ti ha donato, e
alla pietà che sempre professasti. E noi che, sebben lontano, ti avevamo sempre in
memoria, e pensavamo dar qualche premio alle esimie tue virtù, se eravamo stati smossi
da questo pensiero, lietamente ci vedemmo dalla tua lettera restituiti alla primiera intenzione.
E deh come ora è certo a noi, fosse così agli altri, la benevolenza tua verso
questa sede apostolica e la comune fede di Dio! No, mai non vi fu tempo più opportuno o
causa più giusta di opporre l'ingegno e la dottrina agli empj, nè alcuno sarebbe di te
più adatto a tale offizio, al quale pur s'adoprano molti in fama di pietà e scienza somma.
Ma Iddio diresse i loro cuori, e alla tua prudenza vuolsi ciò rimettere. Noi, contro le
contumelie degli uomini sediziosi, armati di pazienza e del soccorso divino, siamo viepiù
dolenti che colla zizania molta buona messe si corrompa; ed ogni danno del gregge a
noi commesso ne affligge, non potendo non dolerci del veder le buone menti tratte in
errore, mentre desidereremmo salvi anche gli autori dell'empietà. Ma nè Dio mancherà
a noi, nè noi al nostro dovere. Quanto alla tua lettera, essa ci assicura della tua ottima
intenzione, e la tua venuta qui, quando ch'ella sia, riceveremo volentierissimo.»
</p>

<p>
Nella <i>Biblioteca Vaticana, Nunziatura di Germania</i>. Vol. <span class="scp">I</span>, pag. 40.
</p>

<p>
<a id="note464" href="#tag464">464.</a> Sul suo epitafio fe scrivere: <i>Ex diuturno studio hoc didicit, mortalia contemnere,
et ignorantiam suam non ignorare</i>.
</p>

<p>
<a id="note465" href="#tag465">465.</a> <i>Ep.</i> 601.
</p>

<p>
<a id="note466" href="#tag466">466.</a> <i>Monumenta Vaticana</i> <span class="smcap">LXIX</span>.
</p>

<p>
<a id="note467" href="#tag467">467.</a> <i>Videor mihi fere omnia docuisse quæ docet Lutherus, nisi quod non tam atrociter,
quodque abstinui quibusdam ænigmatibus et paradoxis</i>. Ep. a Zuinglio.
</p>

<p>
<a id="note468" href="#tag468">468.</a> Più tardi il nome di Erasmo sonò ereticale. Nella biblioteca di San Salvadore
a Bologna, l'inquisizione, sotto Paolo IV, ne portò via le opere; e le traduzioni di Ecolampadio
ch'erano postillate da Erasmo, furono lavate con acqua di calce per farle
scomparire; al qual modo fu pure guasta un'edizione di san Girolamo, postillata dallo
stesso, e confiscato uno Svetonio che portava il nome di Erasmo.
</p>

<p>
<a id="note469" href="#tag469">469.</a> <i>Civitates aliquot Germaniæ implentur erroribus, desertoribus monasteriorum,
sacerdotibus conjugatis, plerisque famelicis ac nudis; nec aliud quam saltatur, editur,
bibitur ac cubatur, nec docent, nec discunt; nulla vitæ sobrietas, nulla sinceritas.
Ubicumque sunt, ibi jacent omnes bonæ disciplinæ cum pietate</i>. <span class="smcap">Erasmi</span> ep. 902 del
1527.
</p>

<p>
<a id="note470" href="#tag470">470.</a> <i>In Erasmi funus dialogus lepidissimus</i>. Basilea 1540.
</p>

<p>
<a id="note471" href="#tag471">471.</a> Anche il cardinale Comendone veneziano alla dieta germanica nel 1561 insisteva
sui disordini d'intelletto e di fatti, venuti dietro alla riforma. <i>In quos, Deus bone,
et quam devios anfractus deflexistis! quibus vos erroribus implicuistis! quibus mentes
vestras tenebris mersistis! at etiam iniquo animo ferri ad principibus vestris nuper
dicebatis quod nos varia ac multiplici religione agitari impellique Germanos vobis
adjecimus, idque inficias ire verecundia non fuit. An potest clarius, an evidentius esse
quidquam, vestris esse inter vos de tota cœlestium rerum ac divinarum cæremoniarum
ratione dissidiis et concertationibus? Una est vestrum omnium consensio et conspiratio
adversus nos, Ecclesiamque a qua defecistis; cætera nihil dissimilius, nihil
disjunctius, nihil discrepantius. An vero id non testatum omnibus? an non omnis referta
libris Germania est, contraria et propugnantia docentibus? an adeo hebetes nos
ac rudes germanicarum rerum esse putatis, ista ut ignoremus? at Lutherus quidem
ipse, Paulus alter ut vos vultis, qui præceps se ex Ecclesiæ navi in mare dejecit, a
quo jactata a vobis Augustana formula conflata est, quando sibi, aut in quo satis
constitit? an istam ipsam formulam non quotannis quamdiu vixit commutatam, diversasque
in sententias contortam edidit? An qui postea ipsum secuti sunt, non æque
licenter trahendo eam, quo cujusque libido rapuit totam aliam fecerunt? Sed quod jam
vixæ inter vos de dictis sententiisque Lutheri? Et quotus quisque est, qui quæ placita
illi sunt probet? quot Melanchthon? quot Œcolampadius? quot Zuinglius? quot denique
Calvinus trahit? quot alii sexcenti, qui omnes de summis rebus a Luthero, atque
inter se dissentiunt? Non modo civitas, aut municipium, sed ne domus quidem in Germania
et ulla horum certaminum expers. Cum viro uxor, cum parentibus liberi, de
fide sacrorum, de divinarum literarum intelligentia altercantur. Fœminæ, pueri in
circulis, in cauponis, inter pocula ludosque, quod miserandum est, de religione constituunt.
A vobis denique ipsis, hoc ipso in conventu, quanto laboratum est opere ut aliquam
uniusmodi mentis speciem præferre possetis? Quod assequi tamen nequivistis;
scilicet ut discrepare inter se vera, ita conjungi et convenire falsa non possunt etc</i>.
<span class="smcap">Gratiani</span>, <i>De vita Johannis Fr. Commendoni card</i>. Parigi 1669, pag. 92.
</p>

<p>
<a id="note472" href="#tag472">472.</a> <i>Verum sub hoc prætextu, per hanc fictam pietatem, sub hoc umbrato nomine
expoliare imperitiorem populum, sugere lac gentium, inebriari mamilla regum vult</i>.
Oratio de non dandis decimis.
</p>

<p>
<a id="note473" href="#tag473">473.</a> <i>Ut libere animum meum aperiam, hoc aperte de me prædico, quod tam invitus
Turcam gladio impeterem quam christianum fratrem</i>. Confut. determinat. doctorum
Paris.
</p>

<p>
<i>Ich Martinus bitte alle Cristen wollten helfen Gott bitten, für solche elende, vorblendte
teutsche Fürsten, dass wir ja nit folgen wider den Türcken zu ziehen, oder
zu geben.</i>
</p>

<p>
<i>Ja viel lieber den Türchen und Tattern lèyden, dann dass die Mess solt bleiben</i>.
Tisch Reden.
</p>

<p>
<a id="note474" href="#tag474">474.</a> <i>Die Türck macht den Himmel voll heyligen. Der Papst aber füllet die Höll mit
eitel Christen... Würd der Türck auf Rom ziehen, so sehe ichs nicht lugern</i>. Tisch
Reden. Ultimamente Michelet, nella sua opera sulla Riforma, mista di profondo e di
buffo, con stile sempre a sorprese, con un dubbio sistematico, trova che si avea torto
di favorir il papa contro l'eresia e contro il Turco. Sarebbe stato un male se il Turco
avesse occupato Napoli? Tutt'altro. Come nella Cina i Tartari furono inciviliti dai conquistatori,
così il Turco sarebbesi ridotto europeo.
</p>

<p>
Di fatto, occupando la Grecia, hanno i Turchi migliorato di civiltà! Tanto acceca l'odio
contro il cattolicismo.
</p>

<p>
<a id="note475" href="#tag475">475.</a> Il solo cardinale Ippolito De' Medici, figliuolo naturale di Giuliano, e uno de' migliori
capitani del secolo, essendo legato a latere di Carlo V in Germania, armò del suo
ottomila Ungaresi e sette compagnie di cavalleggieri, e contribuì non poco a respingere
i Turchi dall'Austria. Adriano VI, trovato esausto il tesoro, non potè che mandare
quarantamila ducati agli Ungaresi per sostenersi contro i Musulmani; ma il cardinale
Palmieri napoletano offrì denaro e truppe, e di condurle egli stesso a Rodi, quando udì
ch'era stata presa. Clemente VII, nel 1526, creò luoghi di monti per dare armi e truppe
a Carlo V contro i Turchi. I Veneziani contavano imporre ai beni del loro clero un decimo
de' frutti per cinque anni: ma Paolo III nol consentì, esibendo invece un milione di
ducati del suo. Vuol dunque dire che il decimo da levarsi doveva essere per lo meno
altrettanto, cioè almeno ducentomila ducati l'anno: il che porterebbe a due milioni
di ducati la rendita annua de' beni del clero veneto. Pio IV concesse al re di Spagna
settecentomila ducati sui benefizj di Spagna, e impose a' proprj sudditi un tributo di
quattrocentomila scudi d'oro per la guerra turca. Alla battaglia di Lepanto assistevano
dodici galee pontifizie, oltre legni minori assai, con millecinquecento uomini.
</p>

<p>
Dal 1520 al 1620, Roma donò agli imperatori di Germania sedici milioni di scudi
e sei alla repubblica veneta per combattere i Turchi.
</p>

<p>
<a id="note476" href="#tag476">476.</a> E. H. J. Reusens pubblicò nel 1862 a Bonn <i>La teologia di Adriano VI</i> con un
apparato della vita e degli scritti di esso: e <i>Aneddoti</i>, desunti parte dal codice autografo
di Adriano, parte da apografi.
</p>

<p>
<a id="note477" href="#tag477">477.</a> Più tardi la cambiò col <span class="smcap">Plus ultra</span>, suggeritogli dal medico milanese L. Marliano.
</p>

<p>
<a id="note478" href="#tag478">478.</a> Il Guicciardini, che in tutti questi affari della Chiesa e della Riforma si mostra
ancor più ignaro che maligno, dice che i cardinali diedero il suffragio a quest'Adriano
per chiasso, e tanto per consumar quella mattinata; onde rimasero attoniti quando
riuscì eletto. Di ciò lo riprova il Pallavicino. Lo stesso Paolo Giovio dice tutt'altro. Valeriano
Pierio fece una satira violenta contro questa elezione, dicendo appunto:
</p>

<div class="poem">
<p><i>Nil tale patribus facere se putantibus,</i></p>
<p class="i2"><i>Nihil minus volentibus</i></p>
<p><i>Quam quem eligebant; nil minus poscentibus</i></p>
<p class="i2"><i>Quam quem vocabant. O mare!</i></p>
<p><i>O terra! votis Hadrianus omnibus</i></p>
<p class="i2"><i>Fit pontifex: sed omnibus,</i></p>
<p><i>Quis credat? invitis. Deúm vis hæc: Deúm</i></p>
<p class="i2"><i>Deúm abditum hoc arbitrium est...</i></p>
</div>

<p>
<a id="note479" href="#tag479">479.</a> <span class="smcap">Lanz</span>, <i>Correspondens des Kaisers Karl V</i>. Tom. <span class="scp">I</span>, p. 60. <span class="smcap">Gachard</span>, <i>Corr. de
Carles V et d'Andrien VI</i>, pag. 105, del 27 luglio e 5 agosto 1522.
</p>

<p>
<a id="note480" href="#tag480">480.</a> Girolamo Negro, canonico padovano, al Micheli, da Roma 15 agosto 1522.
</p>

<p>
<a id="note481" href="#tag481">481.</a> <span class="smcap">Sanuto</span>, Diarj al 1523; presso il quale è un'epistola che dice: <i>Vir est sui tenax,
in concedendo parcissimus, in recipiendo nullus aut rarissimus; in sacrificio quotidianus
et matutinus est: quem amet aut si quem amet, nulli exploratum. Ira non
agitur, jocis non ducitur. Neque ob pontificatum visus est exultasse: quinimo constat
graviter illum, ad ejus famam nuntii, ingemuisse</i>.
</p>

<p>
<a id="note482" href="#tag482">482.</a> Manuscritto nella Vallicelliana.
</p>

<p>
<a id="note483" href="#tag483">483.</a> <i>Epistole familiari</i>. Tom. <span class="scp">I</span>, pag. 18.
</p>

<p>
<a id="note484" href="#tag484">484.</a> Sta nella biblioteca di Monaco, e noi l'abbiamo inserito negli schiarimenti al
libro XV della <i>Storia Universale</i>.
</p>

<p>
<a id="note485" href="#tag485">485.</a> Adriano, ancor cardinale, di Lutero avea scritto: <i>Qui sane tam rudes et palpabiles,
hæreses mihi præseferre videtur, ut ne discipulus quidem theologiæ, ac prima
ejus limina ingressus, ita labi merito potuisset... Miror valde quod homo tam manifeste
tamque pertinaciter in fide errans, et alios in perniciosissimos errores trahere
impune sinitur</i>. <span class="smcap">Burmann</span>, Analecta hist. de Hadriano VI.
</p>

<p>
<a id="note486" href="#tag486">486.</a> <span class="smcap">Gachard</span>, <i>ubi supra</i>, p. 245.
</p>

<p>
<a id="note487" href="#tag487">487.</a> Il Pallavicino disapprova le istruzioni date da Adriano al Chieregato, dicendo
che han fatto desiderare in lui maggior prudenza e circospezione, e che non solo il
regno del Vaticano, dominio composto di spirituale e temporale, ma il governo di piccole
religioni, quantunque semplici e riformate, meglio si amministra da una bontà
mediocre accompagnata da senno grande, che da una santità fornita di piccolo senno...
«Chi svela tutto il suo cuore getta il dono che gli ha fatto natura in darglielo imperscrutabile,
e fa comuni tutte le sue armi all'avversario».
</p>

<p>
Noi abbiamo sentito accuse consimili farsi a Pio IX.
</p>

<p>
<a id="note488" href="#tag488">488.</a> Si dissero spediti il 1522 dopo sciolta la dieta di Norimberga, ma non si credono
autentici.
</p>

<p>
<a id="note489" href="#tag489">489.</a> È noto con quanta cura gli antichi facessero giunger buone acque sui colli di
Roma. Gli acquedotti furono o spezzati o negletti dai Barbari, e ciò fu gran ragione
dello spopolarsi della città. Va notato che Adriano VI fu il primo che pensasse a restaurarli,
riconducendo l'aqua Marcia, che poi tornò a guastarsi. E le acque e le fontane
sono uno de' maggiori meriti de' pontefici verso la città eterna.
</p>

<p>
<a id="note490" href="#tag490">490.</a> <span class="smcap">Paolo Giovio</span> <i>in ejus vita</i>.
</p>

<p>
<a id="note491" href="#tag491">491.</a> Erasmo, Ep. 1176, dice: <i>Vix nostra phalanx sustinuisset hostium conjurationem,
ni Adrianus, tum cardinalis, postea romanus pontifex, hoc edidisset oraculum,
Bonas literas non damno, hæreses et schismata damno</i>. Anche il Negri, nelle lettere
ove dipinge sì bene quel pontificato, confessa: «Dilettasi sopratutto di lettere, massimamente
ecclesiastiche, nè può patire un prete indotto».
</p>

<p>
<a id="note492" href="#tag492">492.</a> «Dubito che, come beva di questo fiume Leteo, non mandi in oblivione tutti
questi santi pensieri, e massimamente perchè natura non tollera <i>repentinas mutationes</i>;
essendo la Corte più corrotta che fosse mai, non vi vedo alcuna disposizione atta a
ricever così tosto queste buone intenzioni». <span class="smcap">Negri</span>, 14 aprile 1522.
</p>

<p>
<a id="note493" href="#tag493">493.</a>
</p>

<div class="poem">
<p><i>Sextus Tarquinius, Sextus Nero, Sextus et iste:</i></p>
<p class="i2"><i>Semper et a Sextis diruta Roma fuit</i>.</p>
</div>

<p>
<a id="note494" href="#tag494">494.</a> Adriano fece lega con Carlo V per salvare l'indipendenza italiana dai Francesi,
unitamente a varj principi italiani e ai feudatarj della santa sede, e il 5 agosto 1523
solennemente in Santa Maria Maggiore la proclamò. Qui i panegiristi del papa si
sforzano a mostrare come i cherici devano astenersi dalle armi; ma pure, quando le
spirituali non bastino, può ricorrere alle temporali per difendere se stesso e i Cristiani.
E conchiudono che, come principe temporale, il papa deve avere e milizia e fortezze al
par degli altri, e chi gli negasse d'esser principe, sovvertirebbe i principj di natura e
di legislazione, che legittimano i regni; e chi tenta abbatterlo piglia il coltello per
la punta. Vedi <span class="smcap">Ortiz</span>, <i>Descrizione del viaggio</i>, ecc. <span class="smcap">De Lagua</span> suo annotatore. <span class="smcap">Burmanno</span>,
ecc.
</p>

<p>
<a id="note495" href="#tag495">495.</a> «Teniendo sempre respecto a que la eleccion se haga con toda libertad, si ya
por la parte francese no se intentasse hazer alguna fuerza, que en este caso haveyos
de mostrar reziamente por nuestra parte; ayudandos para ello de los visorreyes de
Napoles y Sicilia y de nuestro esercito, y de todos los subsidios y otros medios que
pudieredes» scriveva Carlo V al duca di Sessa da Valladolid, il 13 giugno 1523, ap.
<span class="smcap">Gachard</span>.
</p>

<p>
<a id="note496" href="#tag496">496.</a> Io spiego in questo senso il Guicciardini, ove dice che egli «era reputato avaro,
di poca fede, e alieno di natura dal beneficare gli uomini».
</p>

<p>
<a id="note497" href="#tag497">497.</a> <span class="smcap">Varchi</span>, <i>Stor. fior</i>., tom. <span class="smcap">ii</span>, p. 43.
</p>

<p>
<a id="note498" href="#tag498">498.</a> <span class="smcap">Hottinger</span>, <i>Ecclesia sæculi XVI</i>, tom. <span class="scp">II</span>, p. 61. Di rimpatto i nostri notarono che
il connestabile di Borbone morì nell'assalto: il succedutogli principe d'Oranges, poco
dopo, all'assedio di Firenze; Lannoy della peste, Moncada poco sopravvisse: anzi, due
anni dopo il fatto, nessun più era vivo dei depredatori di Roma, e le ricchezze erano
passate in mani estranee. Notarono pure che, per salvar il cadavere del Borbone dagl'insulti,
fu portato in quella fortezza di Gaeta, ove nel 1849 ricoveravasi un altro papa,
che colà da un generale francese riceveva le chiavi della ricuperata Roma.
</p>

<p>
<a id="note499" href="#tag499">499.</a> Galeazzo Visconti, il 21 luglio 1528, <i>ap</i>. <span class="smcap">Molini</span>, <i>Docum. di Storia Italiana</i>.
</p>

<p>
<a id="note500" href="#tag500">500.</a> <span class="smcap">Gevay</span>, <i>Urkunden</i> ecc., pag. 52.
</p>

<p>
<a id="note501" href="#tag501">501.</a> Esso Ferdinando scriveva a Carlo V: «La lunga guerra ha fatto trascurare il
guasto della religione e la necessità del rimedio. Per essa avvenne la prigionia del
pontefice e la devastazione di Roma, onde pigliarono tanto scandalo i Cattolici, esempio
di licenza i tristi, baldanza e giubilo gli eretici, sicchè la infezione delle Sètte luterane
e le ambizioni de' principi fanno strazio della Germania».
</p>

<p>
<span class="smcap">Gevay</span>, <i>Urkunde</i> ecc., p. 66-70. <i>Istruzione</i>, per Martino de Salinas, dall'8 febbrajo
1529.
</p>

<p>
<a id="note502" href="#tag502">502.</a> <i>Il serche par tout à emprunter, voyre à pouvoir vendre pour fere san voyage:
et pour aller jusque a Bouloingne ou la environ, il espere trouver moyen de soy equipper</i>.
<span class="smcap">Poupet de la Chaux</span>, <i>An den Kaiser</i>. Lione 23 settembre 1529.
</p>

<p>
<a id="note503" href="#tag503">503.</a> <i>Cronaca della venuta e dimora in Bologna di Clemente VII per l'incoronazione
di Carlo V</i>, per <span class="smcap">Gaetano Giordani</span>, Bologna 1842. In questa è a vedersi la quantità
di letterati e altri illustri italiani, convenuti a quella solennità.
</p>

<p>
<a id="note504" href="#tag504">504.</a> Lettere del Campeggi al Salviati nel 1520. <i>Monumenta Vaticana</i> per <span class="smcap">H. Laemmer</span>,
pag. 50-57.
</p>

<p>
<a id="note505" href="#tag505">505.</a> Vedi il carteggio del Campeggi nei <i>Monumenta Vaticana</i>, pag. 64.
</p>

<p>
<a id="note506" href="#tag506">506.</a> L'Aleandro al Sanga da Brusselle, il 19 novembre 1531, scriveva: «Dio sia
ringraziato che ci ha dato così cattolico principe (Carlo V). Che se in questi pessimi
tempi avessimo avuto imperatore un Federico Barbarossa, un Lodovico Bavaro, o un
Enrico IV o simili, già o poco o nulla avressimo di gran parte della cristianità.
</p>

<p>
«Nel breve a S. M. eravi posto espressamente <i>de celebratione universalis concilii</i>.
A queste parole S. M. con grande attenzione aperse gli occhi e gli orecchi, dicendo: — Sia
ringraziato Dio che Sua Santità persevera in quello che altre fiate mi ha promesso,
e fa bugiardi costoro che dicono Sua Santità sutterfugere il Concilio —. Allora diss'io: — Sire,
Sua Santità non rifiuta il Concilio, purchè si celebri secondo il debito di ragione,
cioè che in primis V. M. sempre sia assistente, come al Concilio Niceno Costantino, a
Costantinopolitano Marciano, e agli altri i seguenti imperatori. Poi, che si abbia evidente
speranza di tre cose: l'una di ridur veracemente i Luterani al grembo di santa
Chiesa, ed a questo bisogna che sufficientemente consentano, perchè per questa principal
causa si avria a far il Concilio. L'altra, che non si partorisca uno scisma con le
altre nazioni cattoliche che restano, che saria quando Francia, Anglia e Scozia non volessero
convenire. La terza, che si facesse una buona e santa reformazione di tutta la
Chiesa di Dio in capite et in membris, da vero e da buon senno: altramente, pensando
a gabbar Dio, ne gabberemmo noi stessi: S. M. rispose ecc.
</p>

<p>
«Finito questo colloquio, domandandomi se io sapea scrivere in ebreo, dissegli che
sì, ma che la non pensasse però ch'io fossi nato ebreo, come fingono gli eretici, dicendo
ch'è cosa ingiusta che un giudeo difenda la Chiesa cristiana. Mi domandò dove
io l'aveva appreso. Dissi che da un Giudeo, non già di mia terra, dove mai poterono
star Giudei, ma spagnuolo, qual si fece poi cristiano in casa di mio padre». <i>Monumenta
Vatica</i>na, LXV.
</p>

<p>
<a id="note507" href="#tag507">507.</a> <i>Monumenta Vaticana</i>, LXXXV.
</p>

<p>
<a id="note508" href="#tag508">508.</a> Carteggio del Campeggi, <i>ib</i>. LXXVII.
</p>

<p>
<a id="note509" href="#tag509">509.</a> Et quant à moy qui suis vostre roy, si je sçavois l'un de mes membres maculé
ou infecte de cette détestable erreur, non seulement vous le baillerois à couper, mais
davantage, si j'aperçevois aucun de mes enfants entachez, je le voudrois moy-mesme
sacrifier. Vedi <span class="smcap">Théod. Beza</span>, al 1534, e <span class="smcap">Sismondi</span>, Hist. des Français al 1535.
</p>

<p>
<a id="note510" href="#tag510">510.</a> <i>Est à scavoir que le bruit fut en juings 1535 que le pape Paul, adverty de
l'éxécrable justice et horrible que le Roy faisoit en son royaume sur le Luthèriens, on
dit qu'il manda au roy de France... qu'il pensoit bien qu'il le fist en bonne part...
néantmoins Dieu le crèateur, luy estant en ce monde, a plus usé de miséricorde que
de rigoureuse justice: et qu'il ne faut aucunes fois user de rigeur, et que c'est une
cruelle mort de faire brusler vif un homme, dont par ce il pourroit plus qu'autrement
renoncer la foy et la loy. Parquoy le pape prioit et requeroit le roy par ses lettres,
vouloir appaiser sa fureur et rigeur de justice, en leur faisant grâce et pardon</i>. Journal
d'un Bourgeois, pag. 458.
</p>

<p>
<a id="note511" href="#tag511">511.</a> <i>Due dialoghi: l'uno di Mercurio e Caronte, nel quale, oltre molte cose belle,
gratiose et di buona dottrina, si racconta quel che accadde nella guerra dopo l'anno
MDXXI: l'altro di Lattanzio e di uno arcidiacono nel quale puntualmente si trattano
le cose avvenute in Roma nell'anno MDXXVII. Di spagnuolo in italiano con molta
accuratezza et tradotti et rivisti. In Vinegia con gratia et privilegio per anni dieci</i>.
Senza anno, e si suppongono volgarizzati dal Bruccioli. Sono 148 fogli in-8º. Su questa
traduzione fu fatta la francese del 1565.
</p>

<p>
<a id="note512" href="#tag512">512.</a> Le coste d'Italia erano molestate e depredate da corsari turchi, e talvolta da armate.
Singolarmente notevole è lo sbarco che, nel 1480, fecero ad Otranto, ove ben
ottocento cittadini furono rapiti: i quali, piuttosto che rinnegare la fede avita, subirono
la morte, e meritarono d'essere venerati come beati martiri. Sul che or ora pubblicò
un'interessante relazione il canonico Giovanni Scherillo (Napoli 1865).
</p>

<p>
<a id="note513" href="#tag513">513.</a> <i>The benefit of Christ's death, reprinted in fac-simile from the italian edition of
1543, together with a french translation printed in 1551, to which is added an english
version made in 1548 by E. Courtenay earl of Devonshire, with an introduction by
Churchill Babington</i>. Londra 1853.
</p>

<p>
Conosciamo cinque edizioni in italiano fatte a Lipsia dopo il 1835, in tedesco ad
Amburgo e a Strasburgo nel 1856; a Vevey e Lausanne nel 1856, ed a Parigi. A
Torino nel 1860 se ne formò una stereotipa. Per trovare l'originale bastava ricorrere
ala biblioteca della Minerva in Roma, fondata dal cardinale Torrecremata, poi riccamente
dotata dal cardinale Casanatta, che fu bibliotecario della Vaticana (1620-1700).
I Domenicani di quel convento aveano la licenza di leggere qualunque libro, per veder
quali proibire; locchè fa rinvenire in quella biblioteca una quantità di libri, divenuti
rarissimi, e fino unici. Clemente XI, nel 1701, avea pubblicato regole per il modo di
conservar essi libri separatamente, e comunicarli solo a chi n'avesse formale licenza.
</p>

<p>
<a id="note514" href="#tag514">514.</a> Su questa necessità delle buone opere è famoso il discorso di Lutero dopo uscito
dal ritiro della Warzburg. In somma negavasi efficienza a quelle sole opere che soleano
profittare al clero cattolico. Vedasi la nota 20 del nostro Discorso XV.
</p>

<p>
<a id="note515" href="#tag515">515.</a> <i>Histoire des variations</i>.
</p>

<p>
Quanto si vacillasse da principio sul punto della giustificazione appare dalle accuse
che il padre Spina diede al Caterino e dalle difese di questo <i>contra schedulam Paulo III
oblatam, in qua quinquaginta errorum Catharinus insimulabatur</i>; e versano la più
parte su ciò e sulla predestinazione.
</p>

<p>
Fu uno de' teologi più reputati di quell'età frà Jacobo Nachiante fiorentino, vescovo
di Chioggia (-1569), carissimo a Paolo III, a Giulio III; sentito assai nel Concilio di
Trento, e scrittore di molte opere, di cui fanno al caso nostro la <i>Enarratio maximi
pontificatus, maximive sacerdotii Jesu Christi; de primatu Petri: De auctoritate
Papæ et concilj. De actis concilj approbandis per papam. De sacrosanctis indulgentiis.
De expiatorio missæ sacrificio. De natura et sacramento evangelici matrimonii</i>.
Eppure vi fu chi lo tacciò di errori intorno all'essenza della libertà; del che peraltro lo
difende il Tomassino, tom. <span class="scp">III</span>, tratt. <span class="scp">IV</span> <i>De gratia</i>, e il Reginaldo <i>De mente Conc. trident</i>.,
P. <span class="scp">II</span>, cap. 77.
</p>

<p>
<a id="note516" href="#tag516">516.</a> <i>Lettere vulgari di diversi nobilissimi uomini</i>. Vinegia 1548.
</p>

<p>
<a id="note517" href="#tag517">517.</a> Vorrebbero distinguere due Valdes fratelli; Alfonso e Giovanni: il primo fosse
autor dei dialoghi e segretario dell'imperatore sotto al Gattinara, col quale assistette
alla coronazione di Carlo V a Bologna, poi al convegno d'Augusta, ove si proclamò la
Confessione luterana. L'altro sarebbe l'eresiarca: ma non parmi evidente la distinzione.
</p>

<p>
Dalla Società biblica furono ristampate le opere del Valdes a Oxford nel 1845.
</p>

<p>
<a id="note518" href="#tag518">518.</a> <span class="smcap">Beza</span>, <i>Ep.</i> <span class="scp">IV</span>, pag. 200, tom. <span class="scp">III</span>, <i>Opp.</i>
</p>

<p>
<a id="note519" href="#tag519">519.</a> Vita di Galeazzo Caracciolo. Nel processo del cardinale Morene, fatto dopo il 1555,
del quale molto avremo a occuparci in appresso, sta questa deposizione d'un testimonio,
il cui nome, secondo il solito, è taciuto, come quelli delle altre persone, implicate
subordinatamente:
</p>

<p>
«Volendo io confessar ingenuamente alle VV. SS. Reverendissime (i cardinali inquisitori)
tutti gli errori miei dal principio al fine, dico che, essendo io a Napoli circa otto
anni sono, pochi giorni prima che andassi a Basignano col N N che era a Napoli; vedendo
che io aveva cominciato a lasciar la mala via del mondo, e con desiderio di ritornar
alla buona delle buone opere, incominciò a tentarmi sopra l'articolo della giustificazione
che siamo giusti pel sangue di Gesù, e non per le opere nostre; mostrandomi
molti lochi nel Testamento Nuovo, i quali par chiaramente il dimostrino. E però gli
dissi che ciò mi piaceva. Il che detto esso al Valdesio, con cui spesso conversava, e con
N ed N che ancor essi erano a Napoli, il Valdes rispose all'N, secondo mi riferì, che
non si fidasse di me, sapendo che io era carnalissimo, e perciò il detto Valdes non volle
che mai io andassi coll'N a lui, nè che io intervenissi o sapessi li lor ragionamenti.
Pure il N mi andava dicendo e confermando sopra l'articolo della giustificazione.
</p>

<p>
«Ritornato a Napoli in casa del N, andai a visitare l'N, e gli portai certi scritti del N
sopra due o tre capitoli dell'epistola di san Paolo alli Romani, dove parlava ampiamente
della giustificazione, conforme al libretto del <i>Benefizio di Cristo</i>, e domandandomi
se N gli avea letti, gli dissi non saperlo, come era vero.
</p>

<p>
«Mi domandò ancora del signor cardinale Morone, quel che esso teneva della giustificazione:
gli risposi che io non sapeva, altro se non che il N e il N grandemente il
commendavano a Trento della bella mente e bello animo suo, di esser innamorato di
Dio e non delle cose del mondo; che mostrava essere ben capace della giustificazione
per Cristo, e che sempre pareva loro che più fosse acceso nell'amor di Dio».
</p>

<p>
<a id="note520" href="#tag520">520.</a> Nel 1530 la Lombardia ebbe i ricolti devastati dalle locuste; e non c'è regione,
di cui le cronache non attestino le desolazioni.
</p>

<p>
<a id="note521" href="#tag521">521.</a> <i>Spigolature negli Archivj di Toscana</i>.
</p>

<p>
<a id="note522" href="#tag522">522.</a> A Siena la chiesa di San Domenico è coperta d'epitafj di studenti tedeschi.
</p>

<p>
<a id="note523" href="#tag523">523.</a> <span class="smcap">Seckendorf</span>, <i>Hist. Lutheranismi</i>, tom. <span class="scp">I</span>, pag. 415.
</p>

<p>
<a id="note524" href="#tag524">524.</a> <span class="smcap">Luther's</span> <i>sammtliche Schriften</i>, tom. <span class="scp">XXI</span>, p. 4092 (ediz. Walch). <span class="smcap">Melancton</span>,
<i>Opp</i>. col. 598, 835 ecc.
</p>

<p>
<a id="note525" href="#tag525">525.</a> <span class="smcap">Celestini</span>, <i>Acta comit. Aug</i>., tom. <span class="scp">II</span>, p. 274, tom. <span class="scp">III</span>, p. 18.
</p>

<p>
<a id="note526" href="#tag526">526.</a> Argentorati, 10 settembre 1541.
</p>

<p>
<a id="note527" href="#tag527">527.</a> <span class="smcap">Seckendorf</span>, <i>Hist. Lutheranismi</i>, lib. <span class="scp">III</span>, pag. 68.
</p>

<p>
<a id="note528" href="#tag528">528.</a> <span class="smcap">Hottinger</span>, <i>Eccl. sæc. XVI</i>, tom. <span class="scp">II</span>, p. 611. <span class="smcap">De Porta</span>, Ref. <i>Eccl. ræticarum</i>,
lib. <span class="scp">II</span>, 5.
</p>

<p>
<a id="note529" href="#tag529">529.</a> Il Machiavelli osserva che, se la religione «non fosse stata ritirata verso il suo
principio da san Francesco e san Domenico, sarebbe al tutto spenta». Noi sappiamo
che non sarà mai spenta, ma vedasi quanta importanza egli attribuiva a questi riformatori.
</p>

<p>
<a id="note530" href="#tag530">530.</a> <i>Leben Michelangelo's</i>. E vedi tutto ciò illustrato nelle <i>Rime di M. A. Bonarroti
curate sugli autografi e pubblicate da</i> <span class="smcap">C. Guasti</span>. Firenze 1863.
</p>

<p>
<a id="note531" href="#tag531">531.</a> Di questo sentimento di pietà, svolgentesi ne' gran momenti degli artisti, avemmo
un esempio in questo gennajo 1866, quando il Papi a Firenze fuse il David di Michelangelo.
Al momento decisivo buttaronsi a ginocchi l'artista e i fattorini, in prima pregando,
poi ringraziando il Signore e i santi suoi.
</p>

<p>
<a id="note532" href="#tag532">532.</a>
</p>

<div class="poem">
<p>Onora e ama e teme e prega Dio</p>
<p>Pel pascol, per l'armento e pel lavoro,</p>
<p>Con fede, con ispeme e con desio</p>
<p>Per la gravida vacca e pel bel toro.</p>
<p>E 'l dubio, e 'l forse, e 'l come e 'l perchè rio</p>
<p>Nol può ma' far, chè non istà fra loro</p>
<p>Se con semplice fede adora e prega</p>
<p>Iddio e 'l Ciel, l'un lega e l'altro piega.</p>
</div>

<p>
<a id="note533" href="#tag533">533.</a> <i>Stanze del Berni con tre sonetti del Petrarca, dove si parla dell'Evangelio e
della corte di Roma. Io vi dico che se costoro taceranno, i sassi grideranno</i>. Basilea
1554. La stanza forse più forte è questa:
</p>

<div class="poem">
<p>La parola di Dio s'è risentita,</p>
<p class="i2">E va con destro piè per l'Alemagna,</p>
<p class="i2">E tesse tuttavia la tela ordita,</p>
<p class="i2">Scovrendo quell'occulta empia magagna,</p>
<p class="i2">Che ha tenuta gran tempo sbigottita</p>
<p class="i2">E fuor di sè la Francia, Italia e Spagna,</p>
<p class="i2">Già per grazia di Dio fa intender bene</p>
<p class="i2">Che cosa è chiesa, caritade e spene.</p>
</div>

<p>
<a id="note534" href="#tag534">534.</a> Nel 1861, <i>l'Edimburg Review</i> stampò un notevolissimo articolo di Cartwright
sul <i>Progresso della Riforma Cattolica in Italia</i>. Prestabilito che la nostra Chiesa ripudii
ogni movimento, ogni dissenso, considera come avverso ad essa, o almen minaccioso,
chiunque professa idee liberali sia in fatto di governo, sia in fatto delle temporalità
della Chiesa. Pertanto a capo a questi riformatori starebbero il Rosmini e tutto il suo
Ordine, perciò osteggiati dai Gesuiti; poi i Domenicani, poi i Benedettini, poi Cappuccini;
ne' quali Ordini indica personaggi favorevoli, anzi banditori d'idee molto avanzate.
</p>

<p>
La conseguenza potrebb'essere tutta opposta a quella ch'esso deduce; vale a dire che
la Chiesa cattolica, perfin ne' suoi membri più devoti quali sono i monaci, non ripudia
la discussione e anche la proclamazione di dottrine, contrarie alle legali, ma che pur
non intaccano il dogma e il vincolo della carità. Un'argomentazione simile a cotesta
facea che, nel <span class="scp">XVI</span> secolo, i Riformati considerassero come loro fautori molti, che con
vivacità e fin con amarezza disapprovavano i disordini della Chiesa, ma senza rinnegarla.
Del resto ciò non fu fatto solo coi nostri. A Dresda nel 1860 e seguenti, si pubblicò
<i>Aurora, sive Bibliotheca selecta ex scriptis eorum qui ante Lutherum ecclesiæ studuerunt
restituendæ. Ediderunt</i> <span class="smcap">F. Pistoth, Schoepff, Neumann</span>.
</p>

<p>
Vedi pure <span class="smcap">C. Ullmann</span>, <i>Reformators vor der Reformation, vornemlich in Deutschland,
und den Niederlanden</i>. Amburgo 1841. Sono teologi tedeschi, Giovanni di Goch,
Giovanni di Wesel, Cornelio Grapheus, Gregorio di Heimburg, Giacomo di Jüterbock,
Matteo di Cracovia.
</p>

<p>
<span class="smcap">Bonnechose</span>, <i>Les Reformateurs avant la Reforme</i>. Parigi 1860.
</p>

<p>
<span class="smcap">Simon Goulart</span>, <i>Catalogus testium veritatis</i>.
</p>

<p>
<a id="note535" href="#tag535">535.</a> <i>I tre testimonj fedeli</i>, cap. 37.
</p>

<p>
<a id="note536" href="#tag536">536.</a>
</p>

<div class="poem">
<p><i>Cum casum miseratus ille magnus</i></p>
<p><i>Carapha, Italiæ decus Carapha,</i></p>
<p><i>Ad cœlum geminas manus tetendit</i></p>
<p><i>Multis cum lacrymis Deum salute</i></p>
<p><i>Orans de mea: et ecce acerba fugit</i></p>
<p><i>Febris, et lateris dolor, refectæ</i></p>
<p><i>Vires, etc.</i></p>
</div>

<p>
Nello <span class="smcap">Schoelhorn</span>, vol. <span class="scp">II</span>, è un trattato <i>De religione M. Antonii Flaminii</i>, e vi
si legge: <i>In ipsa Italia, veritati evangelicæ inimica, et in medio pravi perversique generis
hominum micabat tamquam splendidum luminare, plenusque divinæ lucis
radiis ita sensit, ita vixit, ut non dubitemus virum optimum purioris religionis
veræque pietatis studiosis adscribere. In præcipuis fidei christianæ capitibus eum
nobiscum conspirasse evidentissime probatum dabunt loca, quæ deinde ex ipsis ejus
scriptis recitabimus piane egregia</i>.
</p>

<p>
<a id="note537" href="#tag537">537.</a> Vedansi nelle <i>Lettere Volgari del</i> 1567.
</p>

<p>
<a id="note538" href="#tag538">538.</a> Si sa che, dell'<i>Imitazione</i>, un volgarizzamento del <span class="scp">XIV</span> secolo trovò Antonio Parenti,
il che lo proverebbe anteriore al Gerson e a Tommaso da Kempen, credutine
autori, e appoggerebbe chi lo aggiudica al Gersen, abate di Sant'Andrea di Vercelli.
</p>

<p>
Bossuet chiama questo libro «epilogo del cristianesimo, dotto e misterioso compendio
di tutta la dottrina del vangelo, di tutte le istituzioni de' santi padri, di tutti i
consigli di perfezione; dove compajono eminenti la prudenza e la semplicità, l'umiltà
e il coraggio, la severità e la dolcezza, la libertà e la dipendenza; dove la correzione
ha tutta la sua fermezza, la condiscendenza tutto il suo vezzo, il comando tutto il
suo vigore, la soggezione tutto il suo riposo, il silenzio la sua gravità, la parola la sua
grazia, la forza il suo esercizio, la debolezza il suo sostegno».
</p>

<p>
Poichè i Protestanti vollero vedervi un loro precursore, giovi notare come tutto il
libro <span class="smcap">v</span> tratti della comunione in senso affatto cattolico.
</p>

<p>
C. 2. «Mirabil cosa e degna di fede, e che pur trascende l'umano intelletto, che tu,
signor Dio mio, vero Dio e uomo, sotto piccola specie di pane e vino, tutto sii contenuto,
e senza consumazione sii mangiato da chi lo prende».
</p>

<p>
Al c. 5 tratta della dignità del sacerdote «che consacra e maneggia Cristo sacramentato,
e prende in cibo il pan degli angeli»: e gli raccomanda non intorpidisca dall'orazione
finchè meriti impetrar la grazia e la misericordia. Quando il sacerdote celebra,
onora Iddio, edifica la Chiesa, ajuta i vivi, <i>dà requie ai morti</i>, e si rende partecipe di
tutti i beni». Prima della comunione (dice il Diletto) «esamina la tua coscienza, e con
ogni potere, con vera contrizione ed umile confessione mondala e chiarificala». E conforta
a non tralasciar di comunicarsi per qualche turbamento o avversione: «ma va
tosto a confessare, e perdona le offese altrui. Or che giova il tardar la confessione e
differir la comunione?»
</p>

<p>
<i>In Sacramento altaris, totus præsens es, Deus meus, homo Christus Jesus... O invisibilis
conditor mundi, quam mirabiliter agis nobiscum, quibus semetipsum in sacramento
sumendum proponis, etc</i>. Lib. <span class="scp">IV</span>, c. 1, e tutto quel libro.
</p>

<p>
Il discepolo offre al Signore tutte le opere sue buone, per quanto poche e imperfette;
i pii desideri de' devoti, e quei che desiderarono dicesse preghiere e messe per
loro e pe' suoi, o vivano ancora o siano defunti.
</p>

<p>
Al libro <span class="scp">III</span>, c. 12: «Se dirai non poter te molte cose soffrire, e come sosterrai il
fuoco del <i>purgatorio</i>?
</p>

<p>
Al c. 6: «Sappi che all'antico nemico spiace l'umil <i>confessione</i>: e se potesse, farebbe
cessare dalla comunione».
</p>

<p>
«Oh quanto soave e giocondo convito istituisti quando te stesso desti in cibo».
Lib. <span class="scp">IV</span>, c. 2.
</p>

<p>
Quanto al sacerdozio:
</p>

<p>
«Oh com'è grande e onorevole l'uffizio de' sacerdoti, ai quali è dato il signor della
maestà consacrare con sacre parole, benedir colle labbra, toccar colle mani, prender
colla propria bocca, somministrarlo ad altrui!» C. 11, lib. <span class="scp">IV</span>.
</p>

<p>
«Tu devi te stesso a me volontariamente in oblazione pura e santa, ogni giorno
nella messa con tutte le forze e gli affetti tuoi offerire». C. 8.
</p>

<p>
«Solo i sacerdoti, regolarmente ordinati nella Chiesa, hanno la podestà di celebrare
e di consacrar il corpo di Cristo». C. 5.
</p>

<p>
«È necessario a me, che sì spesso travaglio e pecco, m'intepidisco e manco, che
con frequenti orazioni e confessioni, e col prender il corpo tuo, mi rinnovi, mi mondi,
m'accenda». C. 3.
</p>

<p>
E quanto all'esame e a l'autorità:
</p>

<p>
«Guardati da inutili e curiose indagini su questo profondissimo sacramento, se non
vuoi sommergerti nel profondo del dubbio. Chi scruta la maestà sarà oppresso dalla
gloria. Beata la semplicità che lascia le difficili vie delle questioni, e va pel piano e sodo
cammino de' comandamenti di Dio». Lib. <span class="scp">IV</span>, c. 18.
</p>

<p>
E sulla soddisfazione:
</p>

<p>
<i>Nunc labor tuus est fructuosus fletus acceptabilis, gemitus exaudibilis, dolor satisfactorius
et purgativus... Melius est modo purgare peccata et vitia resecare, quam
in futuro purganda reservare</i>. Lib. <span class="scp">I</span>, c. 24.
</p>

<p>
<a id="note539" href="#tag539">539.</a> A Carlo Gualteruzzi, 28 febbrajo 1542.
</p>

<p>
<a id="note540" href="#tag540">540.</a> <i>Epistolarum R. Poli collectio II</i>, civ. pubblicata dal cardinale Quirini.
</p>

<p>
<a id="note541" href="#tag541">541.</a> Il Polo scrive male l'italiano, e tratto tratto l'abbandona per ripigliare il latino
col quale ha maggior pratica. Ma del resto si sarà potuto vedere dalle carte da noi
addotte come tale fosse la consuetudine generale allora: siccome oggi per molti si fa
col francese.
</p>

<p>
<a id="note542" href="#tag542">542.</a> Il Caracciolo, autore della vita di Paolo IV manoscritta, ebbe a mano il compendio
de' processi dell'Inquisizione, e ne usa con poca critica, non distinguendo il sospetto
dalla colpa. Secondo lui, il cardinale Polo era molto sospetto di eresia, della
quale era infetta tutta la sua Corte a Viterbo, estendendosi alle monache di colà:
«com'anche a Firenze i monasteri interi erano infetti».
</p>

<p>
Nel processo del cardinal Moroni, un testimonio racconta d'un prete che, divenuto
familiare del Polo, fu da questo convertito alle nuove dottrine; talchè scrisse al Contarini,
lagnandosi gli avesse insegnato tanti errori, mentre ora aveva aperto gli occhi
alla verità. Vuol pure che il Moroni fosse stato pervertito da esso Polo.
</p>

<p>
<a id="note543" href="#tag543">543.</a> Il Polo morì nel 1558, ed oltre il citato <i>Pro unitate Ecclesiæ ad Henricum VIII</i>,
scrisse <i>De Concilio; De summo pontificis ufficio et potestate; De justificatione; De
baptismo Constantini</i>.
</p>

<p>
<a id="note544" href="#tag544">544.</a> Testè alcuni membri della chiesa alta inglese sperarono poter profittare dell'inclinazione
de' Puseisti verso il cattolicesimo, e rimettere in unità la Chiesa anglicana e
la russa colla romana. Il cardinale Patrizzi, 18 novembre 1865, rispondeva loro, affettuosamente,
badassero non ingannarsi supponendo che la Chiesa, fondata sul solo
Pietro, possa transigere con altre; giacchè cesserebbe di diritto e di fatto d'essere cattolica:
nè potersi procurar un accordo se non riconducendo le altre chiese ai principj
su cui la nostra fu fondata da Cristo, una, indivisibile, eguale in tutti i tempi e i
luoghi, e propagata dagli apostoli e loro successori. Per arrivare a l'intercomunione
ecumenica non basta deporre ogni ostilità ed ira contro la Chiesa romana, ma vuolsi
abbracciare compitamente la fede e la comunione di essa.
</p>

<p>
Ciò serve di commento ai molti tentativi di riconciliazione, che indicammo e
indicheremo fatti al tempo che discorriamo e posteriormente, fra cui vanno distinti
i nobili sforzi del Leibniz, seguìti dalla disperazione di riuscita. Nel qual senso il
Grozio diceva «aver sempre desideratissima la riconciliazione dei Cristiani in un
sol corpo: ma essergli dimostrata impossibile perchè gli animi di quasi tutti i dissidenti
ne sono alienissimi, e per non aver quelli alcun principio di unità nel reggimento
ecclesiastico. Per le quali ragioni (e' prosegue) le antiche parti non si potranno
ricongiungere, e di sempre nuove ne sorgeranno. Onde penso non potersi rannodare
i Protestanti se prima non si rannodino colla sede romana: senza la quale nessun
reggimento comune si può sperare: ond'è desiderabile sia tolta la scissura, e le cagioni
che la produssero. Fra le quali cagioni non è dà noverare il primato del vescovo
romano, ch'è conforme ai canoni, per confession di Melantone, il quale anzi lo stima necessario
all'unità. Ciò non è un assoggettar la Chiesa all'arbitrio del pontefice, bensì
un riporla nell'ordine che la sapienza le ha costituito». <span class="smcap">Grotii Opera</span>, t. <span class="scp">IV</span>, p. 744.
</p>

<p>
<a id="note545" href="#tag545">545.</a>
</p>

<div class="poem">
<p>Se l'imperio terren con mano armata</p>
<p class="i2">Batte la mia Colonna entro e d'intorno,</p>
<p class="i2">La notte in foco e in chiara nube il giorno</p>
<p class="i2">Veggio quella celeste alta e beata,</p>
<p>Sua mercè, colla mente: onde portata</p>
<p class="i2">Sono in parte talor, che, se in me torno,</p>
<p class="i2">Dal natural amor che fa soggiorno</p>
<p class="i2">Dentr'al mio cor, ben spesso richiamata,</p>
<p>Mi par per lungo spazio e queto e puro</p>
<p class="i2">Quanto discerno e quanto sento caro.....</p>
</div>

<p>
E al papa dirigea varj sonetti, fra cui questo:
</p>

<div class="poem">
<p>Veggio rilucer sol di armate squadre</p>
<p class="i2">I miei sì larghi campi, ed odo il canto</p>
<p class="i2">Rivolto in grido, e 'l dolce riso in pianto</p>
<p class="i2">Là 've prima toccai l'antica madre.</p>
<p>Deh mostrate con l'opre alte e leggiadre</p>
<p class="i2">Le voglie umili, o pastor saggio e santo!</p>
<p class="i2">Vestite il sacro glorioso manto</p>
<p class="i2">Come buon successor del primo padre.</p>
<p>Semo, se 'l vero in voi non copre o adombra</p>
<p class="i2">Lo sdegno, pur di quei più antichi vostri</p>
<p class="i2">Figli, e da' buoni per lungo uso amati!</p>
<p>Sotto un sol cielo, entro un sol grembo nati</p>
<p class="i2">Sono, e nudriti insieme alla dolce ombra</p>
<p class="i2">D'una sola città gli avoli nostri.</p>
</div>

<p>
<a id="note546" href="#tag546">546.</a> Altrettanta fiducia palesa in questo sonetto:
</p>

<div class="poem">
<p>Chi temerà giammai nell'estrem'ore</p>
<p class="i2">Della sua vita il mortal colpo e fero</p>
<p class="i2">S'ei con perfetta fede erge il pensiero</p>
<p class="i2">A quel di Cristo in croce aspro dolore?</p>
<p>Chi del suo vaneggiar vedrà l'orrore</p>
<p class="i2">Che ci si avventa quasi oscuro e nero</p>
<p class="i2">Nembo in quel punto, pur ch'al lume vero</p>
<p class="i2">Volga la vista del contrito core?</p>
<p>Con queste armi si può l'ultima guerra</p>
<p class="i2">Vincer sicuro, e la celeste pace</p>
<p class="i2">Lieto acquistar dopo 'l terrestre affanno.</p>
<p>Non si dee con tal guida e sì verace,</p>
<p class="i2">Che per guidarne al ciel discese in terra,</p>
<p class="i2">Temer dell'antico oste nuovo danno.</p>
</div>

<p>
<a id="note547" href="#tag547">547.</a> Venezia, Aldo 1561. Dalla vita di essa, stampatane da Lefevre Derimier a Parigi il
1856 poco s'impara. Vedasi piuttosto <i>Rime e lettere di Vittoria Colonna</i>. Firenze 1860,
edizione tratta da quella che erasi fatta a Roma da P. E. Visconti per uso privato.
</p>

<p>
<a id="note548" href="#tag548">548.</a> <i>Lettere volgari di nobilissime donne</i> ecc. Grave difetto di quella raccolta è il non
mettere la data delle lettere.
</p>

<p>
<a id="note549" href="#tag549">549.</a> Il Flaminio dirige a un tal Ottavio Pantagato de' faleucj per invitarlo alle acque
di Viterbo.
</p>

<div class="poem">
<p><i>Octavi pater, ad viterbiensem</i></p>
<p><i>Secessum venias, rogamus omnes,</i></p>
<p><i>Polus, Parpalias, Priulus, ipse</i></p>
<p><i>Tuus Flaminius. . . . . . . .</i></p>
<p><i>Cur ergo, pater, huc venire cessas?</i></p>
<p><i>Num te illa innumerabilis librorum</i></p>
<p><i>Tenet copia curiosum? habebis</i></p>
<p><i>Et hic græca volumina ut latina,</i></p>
<p><i>Quæ lassare valent decem otiosos</i></p>
<p><i>Plinios, licet usque, et usque, et usque</i></p>
<p><i>Noctes atque dies legas, et hercle</i></p>
<p><i>Facis, etc. etc.</i></p>
</div>

<p>
<a id="note550" href="#tag550">550.</a> Su quelle lettere fu molto escusso il cardinal Morone, e rispondendo sul conto
della marchesa, disse: «Io la conobbi in Napoli, e, quando fui fatto vescovo, mi mandò
certi rochetti e breviarj, e dopo qualche anno, la vidi in Roma, e forse prima in Viterbo
essendo per passaggio, ce la conobbi molto affezionato (come mostrava spiritualmente)
del cardinal Polo, il quale allora era povero, e pativa gran persecuzione dal re
d'Inghilterra per un libro che avea scritto contro detto re in favore del primato di Nostro
Signore: e per quanto mi fu riferito da diverse persone, mandarono qui uomini a posta
per farlo avvelenare, ed anche per farlo ammazzare, e credo che per questa causa papa
Paolo III gli mantenesse alla guardia un certo capitano con alcuni soldati continuamente,
e quando volse andar a Trento, Legato al Concilio, la signora marchesa di
Pescara mi raccomandò con ogni affetto la salute di questo signore».
</p>

<p>
Quel che il Morone pensasse lo leggeremo nella difesa di questo.
</p>

<p>
<a id="note551" href="#tag551">551.</a> Troverem ragioni per credere fosse il <i>Benefizio di Cristo</i>.
</p>

<p>
<a id="note552" href="#tag552">552.</a> <i>Epistolæ card. Poli</i>, <span class="scp">III</span>, 208.
</p>

<p>
<a id="note553" href="#tag553">553.</a> <span class="smcap">Gerdes</span>, <i>Specimen Italiæ reformatæ</i>, pag. 262.
</p>

<p>
<a id="note554" href="#tag554">554.</a> Vedi <i>Lettera di Giovanni Checozzi vicentino</i>, nella edizione delle <i>Api del Rucellaj</i>,
fatta in Padova dal Comino, il 1718.
</p>

<p>
<a id="note555" href="#tag555">555.</a>
</p>

<div class="poem">
<p class="i2"><i>Felix qui....... ineluctabile fatum</i></p>
<p><i>Subjecit pedibus, strepitumque Acherontis avari</i>.</p>
</div>

<p>
<a id="note556" href="#tag556">556.</a> Moltissimi nostri scrissero contro Lutero. Qui accenniamo che Bernardo di
Lutzemburg (-1535) nel <i>Catalogus hæreticorum</i> dice che a Roma, l'11 giugno 1521,
alle 10 ore secondo l'orologio <i>nostro, in campo Agonis</i>, presente infinito popolo, fu
eretta una macchina, ove da una parte era dipinto Lutero in abito da frate, dall'altra
era scritto <i>La dottrina di M. L. è dichiarata eretica e riprovata</i>; vi si aggiunsero
libri di lui, fu recitato un discorso del padre Cipriano Beneto, lettore di teologia nelle
sapienze, indi vi fu messo il fuoco dagli sbirri.
</p>

<p>
Esso Bernardo ha un <i>Opusculum de jubilæo, sive peregrinatorium ad urbem Romam
in XXX dietas redactum, in quo miræ antiquitates et sacrorum interpretum sententiæ
referentur</i>: curioso viaggio da Colonia a Roma in occasione del giubileo del 1525.
</p>

<p>
Un F. G. cremonese, probabilmente domenicano, nel 1520 stampò a Cremona <i>Revocatio
Martini Lutheri ad sanctam sedem</i>, libretto or rarissimo, ove procura convertir
Lutero con questi capi: 1, <i>Suadeat ratio</i>; 2, <i>Hortetur ss. Patrum auctoritas</i>; 3, <i>Alliciant
accepta munera</i>; 4, <i>Premat divinæ justitiæ severitas</i>; 5, <i>Trahant in populis
orta schismata</i>; 6, <i>Preces tuæ professionis emolliant</i>; 7, <i>Excitet Germana majestas</i>;
8, <i>Invitet heroum christianorum humilitas in primis Francisci I</i>; 9, <i>Compellat S. R. E.
medio caritatis fonte proluens divina pietas</i>.
</p>

<p>
Frà Paolino Bernardini di Lucca (-1585), che fu uno de più ferventi difensori del
Savonarola, fra molte opere teologiche ha una <i>Concordia Ecclesiastica</i> contra tutti gli
eretici, ove si dichiara qual sia l'autorità della Chiesa, del concilio della sedia apostolica
e de' santi dottori, Firenze 1552, cui è soggiunto un <i>Discorso sopra lo stato, dottrina
e costumi de' Luterani</i>, tradotto dal latino di Giorgio Vicellio.
</p>

<p>
<a id="note557" href="#tag557">557.</a> <i>Influence de la Réforme de Luthèr</i>.
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (chierici/cherici, Lepanto/Lèpanto e simili), correggendo senza annotazione
minimi errori tipografici. Le correzioni elencate a pag. 432 (Errata-Corrige) sono state riportate nel testo.
</p>

<p>
Le note, nell'originale raccolte a fine capitolo, sono state spostate al
termine del libro, e i relativi numeri di pagina sono stati eliminati.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
